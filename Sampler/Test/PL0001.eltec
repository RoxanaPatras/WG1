<?xml version="1.0" encoding="UTF-8"?>
<?xml-model href="../../distantreading.github.io/Schema/eltec-1.rng" type="application/xml" schematypens="http://relaxng.org/ns/structure/1.0"?>
<?xml-model href="../../distantreading.github.io/Schema/eltec-1.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:id="PL001" xml:lang="pl">
    <teiHeader>
        <fileDesc>
            <titleStmt>
                <title>Ogniem i mieczem : ELTeC edition</title>
                <title xml:lang="en">With Fire and Sword</title>
                <author>Sienkiewicz, Henryk (1846-1916)</author>
            </titleStmt>
            <extent>
                <measure unit="words">242325</measure>
                <measure unit="pages">1082</measure>
                
            </extent>
            <publicationStmt>
                <p>Demonstration file prepared for the ELTeC Sampler</p>
            </publicationStmt>
            <sourceDesc>
                <p>HTML source downloaded from <ref
                        target="https://pl.wikisource.org/wiki/Ogniem_i_mieczem/"/></p>
                <p>This is a transcript of the edition of Sienkiewicz's collected works published by
                    Gebethner i Wolff, Warszawa and Kraków in 1902. The novel was first published in
                    1884. </p>
            </sourceDesc>
        </fileDesc><encodingDesc n="eltec-1">
            <p></p>
        </encodingDesc><profileDesc>
            <langUsage><language ident="PL">polski</language></langUsage>
            <textDesc>
                <authorGender xmlns="http://distantreading.net/eltec/ns" key="M"></authorGender>
                <size xmlns="http://distantreading.net/eltec/ns" key="long"></size>
                <canonicity xmlns="http://distantreading.net/eltec/ns" key="high"></canonicity>
                <timeSlot xmlns="http://distantreading.net/eltec/ns" key="T3"></timeSlot>
            </textDesc>
        </profileDesc>
        <revisionDesc>
            <change when="2018-07-17">LB : check eltec conformance</change>
            <change when="2018-02-24">LB: Initial header creation and text conversion</change>
        </revisionDesc>
    </teiHeader>
    <text >
        <body>
            <div type="part">
                <head>Tom I</head>
                <pb n="005"/>
                <div type="chapter">
                    <head>ROZDZIAŁ I.</head>
                    <p>Rok 1647 był to dziwny rok, w którym rozmaite znaki na niebie i ziemi
                        zwiastowały jakoweś klęski i nadzwyczajne zdarzenia.</p>
                    <p>Współcześni kronikarze wspominają, iż z wiosny szarańcza w niesłychanej
                        ilości wyroiła się z Dzikich pól i zniszczyła zasiewy i trawy, co było
                        przepowiednią napadów tatarskich. Latem zdarzyło się wielkie zaćmienie
                        słońca, a wkrótce potem kometa pojawiła się na niebie. W Warszawie widywano
                        też nad miastem mogiłę i krzyż ognisty w obłokach; odprawiano więc posty i
                        dawano jałmużny, gdyż niektórzy twierdzili, że zaraza spadnie na kraj i
                        wygubi rodzaj ludzki. Nareszcie zima nastała tak lekka, że najstarsi ludzie
                        nie pamiętali podobnej. W południowych województwach lody nie popętały wcale
                        wód, które, podsycane topniejącym każdego ranka śniegiem, wystąpiły z łożysk
                        i pozalewały brzegi. Padały częste deszcze. Step rozmókł i zmienił się w
                        wielką kałużę, słońce zaś w południe dogrzewało tak mocno, że — dziw nad
                        dziwy! — w województwie bracławskiem i na Dzikich polach zielona ruń okryła
                        stepy i rozłogi już w połowie grudnia. Roje po pasiekach poczęły się burzyć
                        i huczeć, bydło ryczało po zagrodach. Gdy więc <pb n="006"/>tak porządek
                        przyrodzenia zdawał się być wcale odwróconym, wszyscy na Rusi, oczekując
                        niezwykłych zdarzeń, zwracali niespokojny umysł i oczy szczególniej ku
                        Dzikim polom, od których łatwiej niźli skądinąd mogło się ukazać
                        niebezpieczeństwo.</p>
                    <p>Tymczasem na polach nie działo się nic nadzwyczajnego i nie było innych walk
                        i potyczek jak te, które się odprawiały tam zwykle, a o których wiedziały
                        tylko orły, jastrzębie, kruki i zwierz polny.</p>
                    <p>Bo takie to już były te pola. Ostatnie ślady osiadłego życia kończyły się,
                        idąc ku południowi, niedaleko za Czehrynem ode Dniepru, a od Dniestru,
                        niedaleko za Umaniem, a potem już hen ku limanom i morzu step i step w dwie
                        rzeki, jakby w ramę ujęty. Na łuku dnieprowym, na Niżu, wrzało jeszcze
                        kozacze życie za porohami, ale w samych polach nikt nie mieszkał i chyba po
                        brzegach tkwiły gdzieniegdzie „polanki“, jakoby wyspy wśród morza. Ziemia
                        była <hi>de nomine</hi> Rzeczypospolitej, ale pustynna, na której pastwisk
                        Rzeczpospolita Tatarom pozwalała, wszakże, gdy kozacy często bronili, więc
                        to pastwisko było i pobojowiskiem zarazem.</p>
                    <p>Ile tam walk stoczono, ilu ludzi legło, nikt nie zliczył, nikt nie spamiętał.
                        Orły, jastrzębie i kruki jedne widziały, a kto z daleka usłyszał szum
                        skrzydeł i krakanie, kto ujrzał wiry ptasie, nad jednem kołujące miejscem,
                        to wiedział, że tam trupy lub kości niepogrzebione leżą... Polowano w
                        trawach na ludzi, jakby na wilki lub suhaki. Polował kto chciał. Człek
                        prawem ścigan chronił się w dzikie stepy, orężny pasterz trzód strzegł,
                        rycerz przygód tam szukał, łotrzyk łupu, kozak Tatara, Tatar kozaka. Bywało,
                        że i całe watahy broniły trzód przed tłumami napastników. Step to był pusty
                        i pełny <pb n="007"/>zarazem, cichy i groźny, spokojny i pełen zasadzek,
                        dziki od Dzikich pól, ale i od dzikich dusz.</p>
                    <p>Czasem też napełniała go wielka wojna. Wówczas płynęły po nim jak fale
                        czambuły tatarskie, pułki kozackie, to chorągwie polskie lub wołoskie;
                        nocami rżenie koni wtórowało wyciom wilków, głos kotłów i trąb mosiężnych
                        leciał aż do Owidowego jeziora i ku morzu, a na Czarnym szlaku, na
                        Kuczmańskim — rzekłbyś powódź ludzka. Granic Rzeczypospolitej strzegły od
                        Kamieńca aż do Dniepru stanice i „polanki“ — i gdy szlaki miały się zaroić,
                        poznawano właśnie po niezliczonych stadach ptactwa, które płoszone przez
                        czambuły, leciały na północ. Ale Tatar, byle wychylił się z Czarnego lasu
                        lub Dniestr przebył od strony wołoskiej, to stepem równo z ptakami stawał w
                        południowych województwach.</p>
                    <p>Wszelako zimy owej ptactwo nie ciągnęło z wrzaskiem ku Rzeczypospolitej. Na
                        stepie było ciszej, niż zwykle. W chwili, gdy rozpoczyna się powieść nasza,
                        słońce zachodziło właśnie, a <!-- choice>
                            <orig>czerwowawe</orig>
                            --><corr>czerwonawe</corr><!--
                        </choice --> jego promienie rozświecały okolicę pustą zupełnie. Na północnym
                        krańcu Dzikich pól, nad Omelniczkiem, aż do jego ujścia, najbystrzejszy
                        wzrok nie mógłby odkryć jednej żywej duszy, ani nawet żadnego ruchu w
                        ciemnych, zeschniętych i zwiędłych burzanach. Słońce połową tylko tarczy
                        wyglądało jeszcze z za widnokręgu. Niebo było już ciemne, a potem i step
                        zwolna mroczył się coraz bardziej. Na lewym brzegu, na niewielkiej
                        wyniosłości, podobniejszej do mogiły niż do wzgórza, świeciły tylko resztki
                        murowanej stanicy, którą niegdyś jeszcze Teodoryk Buczacki wystawił, a którą
                        potem napady starły. Od ruiny owej padał długi cień. Opodal świeciły wody
                        szeroko rozlanego Omelniczka, który w tem miejscu <pb n="008"/>skręca się ku
                        Dnieprowi. Ale blaski gasły coraz bardziej na niebie i na ziemi. Z nieba
                        dochodziły tylko klangory żórawi, ciągnących ku morzu, zresztą ciszy nie
                        przerywał żaden głos.</p>
                    <p>Noc zapadła nad pustynią, a z nią nastała godzina duchów. Czuwający w
                        stanicach rycerze opowiadali sobie w owych czasach, że nocami wstają na
                        Dzikich polach cienie poległych, którzy zeszli tam nagłą śmiercią w grzechu,
                        i odprawują swoje korowody, w czem im żaden krzyż ani kościół nie
                        przeszkadza. To też, gdy sznury, wskazujące północ, poczynały się dopalać,
                        odmawiano po stanicach modlitwy za umarłych. Mówiono także, że one cienie
                        jeźdźców, snując się po pustyni, zastępują drogę podróżnym, jęcząc i prosząc
                        o znak krzyża świętego. Między nimi trafiały się i upiory, które goniły za
                        ludźmi, wyjąc. Wprawne ucho z daleka już rozeznawało wycie upiorów od
                        wilczego. Widywano również całe wojska cieniów, które czasem zbliżały się
                        tak do stanic, że straże grały larum. Zapowiadało to zwykle wielką wojnę.
                        Spotkanie pojedynczych cieniów nie znaczyło również nic dobrego, ale nie
                        zawsze należało sobie źle wróżyć, bo i człek żywy zjawiał się nieraz i
                        niknął jak cień przed podróżnymi, dlatego często i snadnie za ducha mógł być
                        poczytanym.</p>
                    <p>Skoro więc noc zapadła nad Omelniczkiem, nie było w tem nic dziwnego, że
                        zaraz koło opustoszałej stanicy pojawił się duch czy człowiek. Miesiąc
                        wychynął właśnie z za Dniepru i obielił pustkę, głowy bodiaków i dal
                        stepową. Wtem niżej na stepie ukazały się i inne jakieś nocne istoty.
                        Przelatujące chmurki przesłaniały co chwila blask księżyca, więc owe
                        postacie to wybłyskiwały z cienia, to znowu gasły. Chwilami nikły zupełnie
                            <pb n="009"/>i zdawały się topnieć w cieniu. Posuwając się ku
                        wyniosłości, na której stał pierwszy jeździec, skradały się cicho,
                        ostrożnie, zwolna, zatrzymując się co chwila.</p>
                    <p>W ruchach ich było coś przerażającego, jak i w całym tym stepie, tak
                        spokojnym napozór. Wiatr chwilami podmuchiwał ode Dniepru, sprawując żałosny
                        szelest w zeschłych bodiakach, które pochylały się i trzęsły, jakby
                        przerażone. Nakoniec postacie znikły, schroniły się w cień ruiny. W bladem
                        świetle nocy widać było tylko jednego jeźdźca, stojącego na wyniosłości.</p>
                    <p>Wreszcie szelest ów zwrócił jego uwagę. Zbliżywszy się do skraju wzgórza,
                        począł wpatrywać się w step uważnie. W tej chwili wiatr przestał wiać,
                        szelest ustał, zrobiła się cisza zupełna.</p>
                    <p>Nagle dał się słyszeć przeraźliwy świst. Zmieszane głosy poczęły wrzeszczeć
                        przeraźliwie: „Hałła! hałła! Jezu Chryste! ratuj! bij!“ Rozległ się huk
                        samopałów, czerwone światła rozdarły ciemność. Tętent koni zmieszał się z
                        szczękiem żelaza. Nowi jacyś jeźdźce wyrośli jakby z pod ziemi na stepie.
                        Rzekłbyś burza zawrzała nagle w tej cichej złowrogiej pustyni. Potem jęki
                        ludzkie zawtórowały wrzaskom strasznym, wreszcie ucichło wszystko, walka
                        była skończona.</p>
                    <p>Widocznie rozegrywała się jedna ze zwykłych scen na Dzikich polach.</p>
                    <p>Jeźdźcy zgrupowali się na wyniosłości, niektórzy pozsiadali z koni,
                        przypatrując się czemuś pilnie.</p>
                    <p>Wtem w ciemnościach ozwał się silny i rozkazujący głos:</p>
                    <p>— Hej tam! skrzesać ognia i zapalić!</p>
                    <p>Po chwili posypały się naprzód iskry, a potem <pb n="010"/>buchnął płomień
                        suchych oczeretów i łuczywa, które podróżujący przez Dzikie pola wozili
                        zawsze ze sobą.</p>
                    <p>Wnet wbito w ziemię drąg od kaganka i jaskrawe padające z góry światło
                        oświeciło wyraźnie kilkunastu ludzi, pochylonych nad jakąś postacią leżącą
                        bez ruchu na ziemi.</p>
                    <p>Byli to żołnierze ubrani w barwę czerwoną, dworską, i w wilcze kapuzy. Z
                        tych, jeden siedzący na dzielnym koniu, zdawał się reszcie przywodzić.
                        Zsiadłszy z konia, zbliżył się do owej leżącej postaci i spytał:</p>
                    <p>— A co, wachmistrzu, żyje, czy nie żyje?</p>
                    <p>— Żyje, panie namiestniku, ale charcze; arkan go zdławił.</p>
                    <p>— Co zacz jest?</p>
                    <p>— Nie Tatar, znaczny ktoś.</p>
                    <p>— To i Bogu dziękować.</p>
                    <p>Tu namiestnik popatrzył uważniej na leżącego męża.</p>
                    <p>— Coś jakby hetman — rzekł.</p>
                    <p>— I koń pod nim Tatar zacny, jak lepszego u chana nie znaleźć — odpowiedział
                        wachmistrz. — A ot tam go trzymają.</p>
                    <p>Porucznik spojrzał i twarz mu się rozjaśniła. Obok dwóch szeregowych trzymało
                        rzeczywiście dzielnego rumaka, który, tuląc uszy i rozdymając chrapy,
                        wyciągał głowę i poglądał przerażonemi oczyma na swego pana.</p>
                    <p>— Ale koń, panie namiestniku, będzie nasz? – wtrącił tonem pytania
                        wachmistrz.</p>
                    <p>— A ty psiawiaro, chciałbyś chrześcijaninowi konia w stepie odjąć?</p>
                    <p>— Bo zdobyczny...</p>
                    <p>Dalszą rozmowę przerwało silniejsze chrapanie zduszonego męża.</p>
                    <pb n="011"/>
                    <p>— Wlać mu gorzałki w gębę — rzekł pan namiestnik — pas odpiąć.</p>
                    <p>— Czy zostaniemy tu na nocleg?</p>
                    <p>— Tak jest, konie rozkulbaczyć, stos zapalić.</p>
                    <p>Żołnierze skoczyli co żywo. Jedni poczęli cucić i rozcierać leżącego, drudzy
                        ruszyli po oczerety, inni rozesłali na ziemi skóry wielbłądzie i
                        niedźwiedzie na nocleg.</p>
                    <p>Pan namiestnik, nie troszcząc się więcej o zduszonego męża, odpiął pas i
                        rozciągnął się na burce przy ognisku. Był to młody bardzo człowiek, suchy,
                        czarniawy, wielce przystojny, ze szczupłą twarzą i wydatnym orlim nosem. W
                        oczach jego malowała się okrutna fantazya i zadzierżystość, ale w obliczu
                        miał wyraz uczciwy. Wąs dość obfity i niegolona widocznie oddawna broda
                        dodawały mu nad wiek powagi.</p>
                    <p>Tymczasem dwaj pachołkowie zajęli się przyrządzaniem wieczerzy. Położono na
                        ogniu gotowe ćwierci baranie; zdjęto też z koni kilka dropiów, upolowanych w
                        czasie dnia, kilka pardew i jednego suhaka, którego pachoł wnet zaczął
                        obłupywać ze skóry. Stos płonął, rzucając na step ogromne, czerwone koło
                        światła. Zduszony człowiek począł zwolna przychodzić do siebie.</p>
                    <p>Przez czas jakiś wodził nabiegłemi krwią oczyma po obcych, badając ich
                        twarze, następnie usiłował powstać. Żołnierz, który poprzednio rozmawiał z
                        namiestnikiem, dźwignął go w górę pod pachy; drugi włożył mu obuszek w dłoń,
                        na którym nieznajomy wsparł się z całej siły. Twarz jego była jeszcze
                        czerwona, żyły jej nabrzmiałe. Nakoniec przyduszonym głosem wykrztusił
                        pierwszy wyraz:</p>
                    <p>— Wody!</p>
                    <pb n="012"/>
                    <p>Podano mu gorzałki, którą pił i pił, co mu widocznie dobrze zrobiło, bo
                        odjąwszy wreszcie flaszę od ust, czystym już głosem spytał:</p>
                    <p>— W czyich jestem ręku?</p>
                    <p>Namiestnik powstał i zbliżył się ku niemu.</p>
                    <p>— W ręku tych, co waści salwowali.</p>
                    <p>— Przeto nie waszmościowie schwycili mnie na arkan?</p>
                    <p>— Mosanie, nasza rzecz szabla, nie arkan. Krzywdzisz waść dobrych żołnierzów
                        podejrzeniem. Złapali cię jakowiś łotrzykowie, udający Tatarów, których
                        jeśliś ciekaw, oglądać możesz, bo oto leżą tam porżnięci jak barany.</p>
                    <p>To mówiąc, wskazał ręką na kilka ciemnych ciał, leżących poniżej
                        wyniosłości.</p>
                    <p>A nieznajomy na to:</p>
                    <p>— To pozwólcie mi spocząć.</p>
                    <p>Podłożono mu wojłokową kulbakę, na której siadł i pogrążył się w
                        milczeniu.</p>
                    <p>Był to mąż w sile wieku, średniego wzrostu, szerokich ramion, prawie
                        olbrzymej budowy ciała i uderzających rysów. Głowę miał ogromną, cerę
                        zawiędłą, bardzo ogorzałą, oczy czarne i nieco ukośne, jak u Tatara, a nad
                        wązkiemi ustami zwieszał mu się cienki wąs, rozchodzący się dopiero przy
                        końcach w dwie szerokie kiście. Twarz jego potężna zwiastowała odwagę i
                        dumę. Było w niej coś pociągającego i odpychającego zarazem — powaga
                        hetmańska, ożeniona z tatarską chytrością, dobrotliwość i dzikość.</p>
                    <p>Posiedziawszy nieco na kulbace, wstał i nad wielkie spodziewanie, zamiast
                        dziękować, poszedł oglądać trupy.</p>
                    <pb n="013"/>
                    <p>— Prostak! — mruknął namiestnik.</p>
                    <p>Nieznajomy tymczasem przypatrywał się uważnie każdej twarzy, kiwając głową,
                        jak człowiek, który odgadł wszystko, poczem wracał z wolna do namiestnika,
                        klepiąc się po bokach i szukając mimowolnie pasa, za który widocznie chciał
                        zatknąć rękę.</p>
                    <p>Nie podobała się młodemu namiestnikowi ta powaga w człeku oderżniętym przed
                        chwilą od powroza, więc rzekł z przekąsem:</p>
                    <p>— Rzekłby kto, że wasze znajomych szukasz między owymi łotrzykami albo że
                        pacierz za ich duszę odmawiasz.</p>
                    <p>Nieznajomy odparł z powagą:</p>
                    <p>— I nie mylisz się waść, i mylisz: nie mylisz się, bom szukał znajomych, a
                        mylisz się, bo to nie łotrzykowie, jeno słudzy pewnego szlachcica, mego
                        sąsiada.</p>
                    <p>— Tedy widocznie nie z jednej studni pijacie z onym sąsiadem.</p>
                    <p>Dziwny jakiś uśmiech przeleciał po cienkich wargach nieznajomego.</p>
                    <p>— I w tem się waść mylisz — mruknął przez zęby.</p>
                    <p>Po chwili dodał głośniej:</p>
                    <p>— Ale wybacz waszmość pan, żem mu naprzód powinnej nie złożył dzięki za
                            <hi>auxilium</hi> i skuteczny ratunek, który mnie od tak nagłej śmierci
                        wybawił. Waści męstwo stanęło za moją nieostrożność, bom się od ludzi swoich
                        odłączył, ale też wdzięczność moja wyrównywa waszmościnej ochocie.</p>
                    <p>To rzekłszy, wyciągnął ku namiestnikowi rękę.</p>
                    <p>Ale butny młodzieńczyk nie ruszył się z miejsca i nie spieszył z podaniem
                        swojej, natomiast rzekł:</p>
                    <p>— Chciałbym naprzod wiedzieć, jeżeli ze <pb n="014"/>szlachcicem mam sprawę,
                        bo chociaż o tem nie wątpię, jednakże bezimiennych podzięków przyjmować mi
                        się nie godzi.</p>
                    <p>— Widzę w waszmości prawdziwie kawalerską fantazyą — i słusznie mówisz.
                        Powinienem był zacząć od nazwiska mój dyskurs i moją podziękę. Jestem Zenobi
                        Abdank, herbu Abdank z krzyżykiem, szlachcic z województwa kijowskiego
                        osiadły i pułkownik kozackiej chorągwi księcia Dominika Zasławskiego.</p>
                    <p>— A ja Jan Skrzetuski, namiestnik chorągwi pancernej J. O. Ks. Jeremiego
                        Wiśniowieckiego.</p>
                    <p>— Pod sławnym wojownikiem waść służysz. — Przyjmże teraz moją wdzięczność i
                        rękę.</p>
                    <p>Namiestnik nie wahał się dłużej. Towarzysze pancerni z góry wprawdzie
                        patrzyli na żołnierzów z pod innych chorągwi, ale pan Skrzetuski był na
                        stepie, na Dzikich polach, gdzie takie rzeczy mniej szły pod uwagę. Zresztą
                        miał do czynienia z pułkownikiem, o czem zaraz naocznie się przekonał, bo
                        gdy jego żołnierze przynieśli panu Abdankowi pas i szablę, z których go
                        rozpasano dla cucenia, podali mu zarazem i krótką buławę o osadzie z kości,
                        o głowie z ślinowatego rogu, jakich zażywali zwykle pułkownicy kozaccy.
                        Przytem ubiór imci Zenobiego Abdanka był dostatni, a mowa kształtna
                        znamionowała umysł bystry i otarcie się w świecie.</p>
                    <p>Więc pan Skrzetuski zaprosił go do kompanii. Zapach pieczonych mięs jął
                        właśnie rozchodzić się od stosu, łechcąc nozdrza i podniebienie. Pachoł
                        wydobył je z żaru i podał na latercynowej misie. — Poczęli jeść, a gdy
                        przyniesiono spory worek mołdawskiego wina, uszyty z koźlej skóry, wnet
                        zawiązała się żywa rozmowa.</p>
                    <p>— Oby się nam szczęśliwie do domu wróciło! — rzekł pan Skrzetuski.</p>
                    <pb n="015"/>
                    <p>— To waszmość wracasz? skądże proszę? — spytał Abdank.</p>
                    <p>— Zdaleka, bo z Krymu.</p>
                    <p>— A cóżeś waszmość tam robił? z wykupnem jeździłeś?</p>
                    <p>— Nie, mości pułkowniku; jeździłem do samego chana.</p>
                    <p>Abdank nastawił ciekawie ucha.</p>
                    <p>— Ano to proszę, w piękną waść wszedłeś komitywę. I z czemże do chana
                        jeździłeś?</p>
                    <p>— Z listem J. O. Ks. Jeremiego.</p>
                    <p>— To waść posłował! O cóż jegomość książę do chana pisał?</p>
                    <p>Namiestnik popatrzył bystro na towarzysza.</p>
                    <p>— Mości pułkowniku — rzekł — zaglądałeś w oczy łotrzykom, którzy cię na arkan
                        ujęli — to twoja sprawa; ale co książę do chana pisał, to ani twoja, ani
                        moja, jeno ich obydwóch.</p>
                    <p>— Dziwiłem się przed chwilą — odparł chytrze Abdank — że jegomość książę tak
                        młodego człowieka posłem sobie do chana obrał, ale po waścinej odpowiedzi
                        już się nie dziwię, bo widzę, żeś młody laty, ale stary eksperyencyą i
                        rozumem.</p>
                    <p>Namiestnik połknął gładko pochlebne słówko, pokręcił tylko młodego wąsa i
                        pytał:</p>
                    <p>— A powiedzże mi waszmość, co porabiasz nad Omelniczkiem i jakeś się tu wziął
                        sam jeden?</p>
                    <p>— Nie jestem sam jeden, jenom ludzi zostawił po drodze, a jadę do Kudaku, do
                        pana Grodzickiego, któren tam jest przełożonym nad prezydyum, i do którego
                        jegomość hetman W. wysłał mnie z listami.</p>
                    <p>— A czemu waść nie bajdakiem, wodą?</p>
                    <pb n="016"/>
                    <p>— Taki był ordynans, od którego odstąpić mi się nie godzi.</p>
                    <p>— To dziw, że jegomość hetman taki wydał ordynans, gdyż właśnie na stepie w
                        tak ciężkie popadłeś terminy, których, wodą jadąc, pewno byłbyś uniknął.</p>
                    <p>— Mosanie, stepy teraz spokojne; znam ja się z nimi nie od dziś, a to, co mię
                        spotkało, to jest złość ludzka i invidia.</p>
                    <p>— I któż to na jegomości tak nastaje?</p>
                    <p>— Długoby gadać. Sąsiad to zły, mości namiestniku, który substancyą mi
                        zniszczył, z włości mnie ruguje, syna mi zbił — i ot — widziałeś waść, tu
                        jeszcze na szyję moją nastawał.</p>
                    <p>— A to waść nie nosisz szabli przy boku?</p>
                    <p>W potężnej twarzy Abdanka zabłysła nienawiść, oczy zaświeciły mu posępnie i
                        odrzekł zwolna, a dobitnie:</p>
                    <p>— Noszę, i tak mi dopomóż Bóg, jako innych rekursów przeciw wrogom moim
                        szukać już nie będę.</p>
                    <p>Porucznik chciał coś mówić, gdy nagle na stepie rozległ się tętent koni, a
                        raczej pośpieszne chlupotanie końskich nóg po rozmiękłej trawie. Wnet też i
                        czeladnik namiestnika, trzymający straż, nadbiegł z wieścią, że jakowiś
                        ludzie się zbliżają.</p>
                    <p>— To pewnie moi — rzekł Abdank — którzy zaraz za Taśminą zostali. Jam też,
                        nie spodziewając się zdrady, tu na nich czekać obiecał.</p>
                    <p>Jakoż po chwili gromada jeźdźców otoczyła półokręgiem wzgórze. Przy blasku
                        ognia ukazały się głowy końskie z otwartemi chrapami, prychające ze
                        zmęczenia, a nad niemi pochylone twarze jeźdźców, którzy, przysłaniając
                        rękoma od blasku oczy, patrzyli bystro w światło.</p>
                    <pb n="017"/>
                    <p>— Hej ludzie! kto wy? — spytał Abdank.</p>
                    <p>— Raby boże! — odpowiedziały głosy z ciemności.</p>
                    <p>— Tak, to moi mołojce — powtorzył Abdank, zwracając się do namiestnika. —
                        Bywajcie! bywajcie!</p>
                    <p>Niektorzy zeszli z koni i zbliżyli się do ognia.</p>
                    <p>— A my śpieszyli, śpieszyli batku. <hi>Szczo z toboju?</hi></p>
                    <p>— Zasadzka była. Chwedko zdrajca wiedział o miejscu i tu już czekał z innymi.
                        Musiał podążyć dobrze przede mną. Na arkan mnie ujęli!</p>
                    <p>— <hi>Spasi Bih! spasi Bih!</hi> A to co za Laszek koło ciebie?</p>
                    <p>Tak mówiąc, spoglądali groźnie na pana Skrzetuskiego i jego towarzyszów.</p>
                    <p>— To druhy dobre — rzekł Abdank. — Sława Bogu, całym i żyw. Zaraz będziemy
                        ruszać dalej.</p>
                    <p>— Sława Bogu! my gotowi.</p>
                    <p>Nowoprzybyli poczęli rozgrzewać dłonie nad ogniem, bo noc była zimna, choć
                        pogodna. Było ich ze czterdziestu, ludzi rosłych i dobrze zbrojnych. Nie
                        wyglądali wcale na kozaków regestrowych, co nie pomału zdziwiło pana
                        Skrzetuskiego, zwłaszcza że była ich garść tak spora. Wszystko to wydało się
                        namiestnikowi mocno podejrzanem. Gdyby hetman W. wysłał jmci Abdanka do
                        Kudaku, dałby mu przecie strażę z regestrowych, a powtóre z jakiejżeby racyi
                        kazał mu iść stepem do Czehryna, nie wodą? Konieczność przeprawiania się
                        przez wszystkie rzeki, idące Dzikiemi polami do Dniepru, mogła tylko pochód
                        opóźnić. — Wyglądało to raczej tak, jakby jmć p. Abdank chciał właśnie Kudak
                        ominąć.</p>
                    <p>Ale zarówno i sama osoba p. Abdanka zastanawiała wielce młodego namiestnika.
                        Zauważył wraz, że kozacy, którzy ze swymi pułkownikami obchodzili się <pb
                            n="018"/>dość poufale, jego otaczali czcią niezwyczajną, jakby prawego
                        hetmana. Musiał to być jakiś rycerz dużej ręki, co tem dziwniejsze było panu
                        Skrzetuskiemu, że znając Ukrainę i z tej i z tamtej strony Dniepru, o takim
                        przesławnym Abdanku nic nie słyszał. Było przytem w twarzy tego męża coś
                        szczególnego — jakaś moc utajona, która tak biła z oblicza, jak żar od
                        płomienia, jakaś wola nieugięta, znamionująca, że człek ten przed nikim i
                        niczem się nie cofnie. Taką właśnie wolę w obliczu miał książę Jeremi
                        Wiśniowiecki, ale co w księciu było przyrodzonym natury darem, właściwym
                        wielkiemu urodzeniu i władzy, to mogło zastanowić w mężu nieznanego
                        nazwiska, zabłąkanym w głuchym stepie.</p>
                    <p>Pan Skrzetuski długo deliberował. Chodziło mu po głowie, że to może jaki
                        potężny banita, który wyrokiem ścigan, chronił się w Dzikie pola — to znów,
                        że to watażka watahy zbójeckiej, ale to ostatnie nie było prawdopodobne. I
                        ubiór i mowa tego człowieka pokazywały co innego. Zgoła więc nie wiedział
                        namiestnik czego się trzymać, miał się tylko na baczności, a tymczasem
                        Abdank kazał konia sobie podawać.</p>
                    <p>— Mości namiestniku — rzekł — komu w drogę, temu czas. Pozwólże podziękować
                        sobie raz jeszcze za ratunek. Oby Bóg pozwolił mi odpłacić ci równą
                        usługą.</p>
                    <p>— Nie wiedziałem, kogo ratuję, przetom i na wdzięczność nie zasłużył.</p>
                    <p>— Modestya to twoja tak mówi, która jest męstwu równa. Przyjmijże ode mnie
                        ten pierścień.</p>
                    <p>Namiestnik zmarszczył się i krok w tył odstąpił, mierząc oczyma Abdanka, ten
                        zaś mówił dalej i z ojcowską niemal powagą w głosie i postawie:</p>
                    <p>— Spojrzyj jeno. Nie bogactwo tego pierścienia, <pb n="019"/>ale inne cnoty
                        ci zalecam. Za młodych jeszcze lat, w bisurmańskiej niewoli będąc dostałem
                        go od pątnika, który z Ziemi Świętej powracał. W tem oczku zamknięty jest
                        proch z grobu Chrystusa. Takiego daru odmawiać się nie godzi, choćby i z
                        osądzonych rąk pochodził. Jesteś waść młodym człowiekiem i żołnierzem, a gdy
                        nawet i starość blizka grobu, nie wie, co ją przed ostateczną godziną
                        spotkać może, cóż dopiero adolescencya, która mając przed sobą wiek długi,
                        na większą liczbę przygód trafić musi. Pierścień ten ustrzeże cię od
                        przygody i obroni, gdy dzień sądu nadejdzie, a to ci powiadam, że dzień ten
                        idzie już przez Dzikie pola.</p>
                    <p>Nastała chwila ciszy; słychać było tylko syczenie płomienia i parskanie
                        koni.</p>
                    <p>Z dalekich oczeretów dochodziło żałosne wycie wilków. Nagle Abdank powtorzył
                        raz jeszcze, jakby do siebie:</p>
                    <p>— Dzień sądu idzie już przez Dzikie pola, a gdy nadejdzie — <hi>zadywytsia
                            wsij swit bożyj...</hi></p>
                    <p>Namiestnik przyjął pierścień machinalnie, tak był zdumiały słowami tego
                        dziwnego męża.</p>
                    <p>A ten zapatrzył się w dal stepową ciemną.</p>
                    <p>Potem zwrócił się zwolna i siadł na koń. — Mołojcy jego czekali już u stóp
                        wzgórza.</p>
                    <p>— W drogę! w drogę! — Bywaj zdrów, druhu żołnierzu! — rzekł do namiestnika. —
                        Czasy teraz takie, że brat bratu nie ufa, przeto i nie wiesz kogoś ocalił,
                        bom ci nazwiska swego nie powiedział.</p>
                    <p>— Więc waść nie Abdank?</p>
                    <p>— To klejnot mój...</p>
                    <p>— A nazwisko?</p>
                    <p>— Bohdan Zenobi Chmielnicki.</p>
                    <pb n="020"/>
                    <p>To rzekłszy zjechał ze wzgórza, a za nim ruszyli mołojcy. Wkrótce okryły ich
                        tuman i noc. Dopiero gdy odjechali już z pół stajania, wiatr przyniósł od
                        nich słowa kozackiej pieśni:</p>
                    <quote>
                        
                            <l>„Oj wyzwoły Boże nas wsich bidnych newilnykiw,</l>
                            <l rend="indent">„Z tiażkoj newoli,</l>
                            <l rend="indent">„Z wiry bisurmanskoj, —</l>
                            <l rend="indent">„Na jasni zori,</l>
                            <l rend="indent">„Na tychi wody,</l>
                            <l rend="indent">„U kraj wesełyj,</l>
                            <l rend="indent">„U mir chreszczennyj. —</l>
                            <l> „Wysłuchaj Boże u prośbach naszych,</l>
                            <l>„U neszczasnych mołytwach,</l>
                            <l>„Nas bidnych newilnykiw.“</l>
                        
                    </quote>
                    <p>Głosy cichły zwolna, potem stopiły się z powiewem szumiącym po
                        oczeretach.</p>
                </div>
                <pb n="021"/>
                <div type="chapter">
                    <head>ROZDZIAŁ II.</head>
                    <p>Nazajutrz z rana, przybywszy do Czehryna, pan <!-- choice>
                            <orig>Skrzetuski,</orig>
                            --><corr>Skrzetuski</corr><!--
                        </choice --> stanął w mieście w domu księcia Jeremiego, gdzie też miał kęs
                        czasu zabawić, aby ludziom i koniom dać wytchnienie po długiej z Krymu
                        podroży, którą z przyczyny wezbrania i nadzwyczaj bystrych prądów na
                        Dnieprze, trzeba było lądem odbywać, gdyż żaden bajdak nie mógł owej zimy
                        płynąć pod wodę. Sam też Skrzetuski zażył nieco wczasu, a potem szedł do
                        pana Zaćwilichowskiego, byłego komisarza Rzplitej, żołnierza dobrego,
                        któren, nie służąc u księcia, był jednak jego zaufanym i przyjacielem.
                        Namiestnik pragnął się go wypytać, czy nie ma jakich z Łubniów dyspozycyi.
                        Książę wszelako nic szczególnego nie polecił; kazał Skrzetuskiemu, w razie
                        gdyby odpowiedź chanowa była pomyślna, wolno iść, tak aby ludzie i konie
                        mieli się dobrze. Z chanem zaś miał książę taką sprawę, że chodziło mu o
                        ukaranie kilku murzów tatarskich, którzy własnowolnie puścili mu w jego
                        zadnieprzańskie państwo zagony, a których sam zresztą srodze zbił. Chan
                        rzeczywiście dał odpowiedź pomyślną: obiecał przysłać osobnego posła na
                        kwiecień, ukarać nieposłusznych, a chcąc sobie zyskać życzliwość tak
                        wsławionego jak książę wojownika, <pb n="022"/>posłał mu przez Skrzetuskiego
                        konia wielkiej krwi i szłyk soboli. Pan Skrzetuski, wywiązawszy się z
                        niemałym zaszczytem z poselstwa, które już samo było dowodem wielkiego
                        książęcego faworu, bardzo był rad, że mu w Czehrynie zabawić pozwolono i nie
                        naglono z powrotem. Natomiast stary Zaćwilichowski wielce był zafrasowany
                        tem, co działo się od niejakiego czasu w Czehrynie. Poszli tedy razem do
                        Dopuła, Wołocha, który w mieście zajazd i winiarnię trzymał, i tam, choć
                        była godzina jeszcze wczesna, zastali szlachty huk, gdyż to był dzień
                        targowy, a oprócz tego w tymże dniu wypadał w Czehrynie postój bydła
                        pędzonego ku obozowi wojsk koronnych, przyczem ludzi nazbierało się mnóstwo.
                        Szlachta zaś gromadziła się zwykle w rynku, w tak zwanym Dzwonieckim kącie u
                        Dopuła. Byli tam więc i dzierżawcy Koniecpolskich, i urzędnicy czehryńscy i
                        właściciele ziem poblizkich siedzący na przywilejach, szlachta osiadła i od
                        nikogo niezależna, dalej urzędnicy ekonomii, trochę starszyzny kozackiej i
                        pomniejszy drobiazg szlachecki, bądź to na kondycyach żyjący, bądź na swoich
                        futorach.</p>
                    <p>Ci i tamci pozajmowali ławy stojące wedle długich dębowych stołów i
                        rozprawiali głośno, a wszyscy o ucieczce Chmielnickiego, która była
                        największym w mieście ewenementem. Skrzetuski więc z Zaćwilichowskim siedli
                        sobie w kącie osobno i namiestnik począł wypytywać, coby to za feniks był
                        ten Chmielnicki, o którym wszyscy mówili.</p>
                    <p>— To waść nie wiesz — odpowiedział stary żołnierz. — To jest pisarz wojska
                        zaporoskiego, dziedzic Subotowa i — dodał ciszej — mój kum. Znamy się dawno.
                        Bywaliśmy w rożnych potrzebach, w których niemało dokazywał, szczególniej
                        pod Cecorą. Żołnierza takiej <pb n="023"/>eksperyencyi w wojskowych rzeczach
                        nie masz może w całej Rzeczypospolitej. Tego się głośno nie mówi, ale to
                        hetmańska głowa: człek wielkiej ręki i wielkiego rozumu; jego całe kozactwo
                        słucha więcej, niż koszowych i atamanów, człek niepozbawiony dobrych stron,
                        ale hardy, niespokojny i gdy nienawiść weźmie w nim górę — może być
                        straszny.</p>
                    <p>— Co mu się stało, że z Czehryna umknął?</p>
                    <p>— Koty ze starostką Czaplińskim darli, ale to furda! Zwyczajnie szlachcic
                        szlachcicowi z nieprzyjaźni sadła zalewał. Nie jeden on i nie jednemu jemu.
                        Mówią, przytem, że żonę starostce bałamucił, starostka mu kochanicę odebrał
                        i z nią się ożenił, a on mu ją za to później bałamucił, a to jest podobna
                        rzecz, bo zwyczajnie... kobieta lekka. Ale to są tylko pozory, pod którymi
                        głębsze jakieś praktyki się ukrywają. Widzisz waść, rzecz jest taka: w
                        Czerkasach mieszka stary Barabasz, pułkownik kozacki, nasz przyjaciel. Miał
                        on przywileje i jakoweś pisma królewskie, o których mówiono, że kozaków do
                        oporu przeciw szlachcie zachęcały. Ale że to ludzki, dobry człek, trzymał je
                        u siebie i nie publikował. Owóż Chmielnicki Barabasza na ucztę zaprosiwszy,
                        tu do Czehryna do swego domu, potem posłał ludzi do jego futoru, którzy
                        pisma i przywileje u żony podebrali — i z niemi umknął. Strach, by z nich
                        jaka rebelia, jako była ostranicowa, nie korzystała, bo repeto: że to człek
                        straszny, a umknął niewiadomo gdzie.</p>
                    <p>Na to pan Skrzetuski:</p>
                    <p>— A to lis! w pole mnie wywiódł. Powiadał się pułkownikiem kozackim ks. D.
                        Zasławskiego. Toć ja jego tej nocy na stepie spotkałem i od arkana
                        uwolniłem.</p>
                    <p>Zaćwilichowski aż się za głowę porwał.</p>
                    <pb n="024"/>
                    <p>— Na Boga, co waść powiadasz? Nie może to być.</p>
                    <p>— Może być, kiedy było. Powiadał mi się pułkownikiem u ks. D. Zasławskiego i
                        że do Kudaku, do pana Grodzickiego od Hetmana Wielkiego jest posłany, alem
                        już temu nie wierzył, gdyż nie wodą jechał, jeno się stepem przekradał.</p>
                    <p>— To człek chytry jak Ulisses! I gdzieżeś go wać spotkał?</p>
                    <p>— Nad Omelniczkiem, po prawej stronie Dnieprowej. Widno do Siczy jechał.</p>
                    <p>— Kudak chciał minąć. Teraz intelligo. Ludzi siła było przy nim?</p>
                    <p>— Było ze czterdziestu. Ale zapóźno przyjechali. Gdyby nie moi, byliby go
                        słudzy starostki zdławili.</p>
                    <p>— Czekaj-że waszmość. To jest ważna rzecz. Słudzy starostki mówisz?</p>
                    <p>— Tak sam powiadał.</p>
                    <p>— Skądże starostka mógł wiedzieć, gdzie jego szukać, kiedy tu w mieście
                        wszyscy głowy tracą, nie wiedząc, gdzie się podział?</p>
                    <p>— Tego i ja wiedzieć nie mogę. Może też Chmielnicki zełgał i zwykłych
                        łotrzyków na sług starostki kierował, by swoje krzywdy tem mocniej
                        afirmować.</p>
                    <p>— Nie może to być. Ale to jest dziwna rzecz. Czy waszmość wie, że są listy
                        hetmańskie, przykazujące Chmielnickiego łapać i <hi>in fundo</hi>
                        zadzierżyć?</p>
                    <p>Namiestnik nie zdążył odpowiedzieć, bo w tej chwili wszedł do izby jakiś
                        szlachcic z ogromnym hałasem. Drzwiami trzasnął raz i drugi, a spojrzawszy
                        hardo po izbie, zawołał:</p>
                    <p>— Czołem waszmościom!</p>
                    <p>Był to człek czterdziestoletni, nizki, z twarzą <pb n="025"/>zapalczywą
                        której to zapalczywości przydawały jeszcze bardziej oczy, jakby śliwy na
                        wierzchu głowy siedzące, ruchliwe — człek widocznie bardzo żywy, wichrowaty
                        i do gniewu skory.</p>
                    <p>— Czołem waszmościom! — powtórzył głośniej i ostrzej, gdy mu zrazu nie
                        odpowiadano.</p>
                    <p>— Czołem, czołem — ozwało się kilka głosów.</p>
                    <p>Był to pan Czapliński, podstarości czehryński, sługa zaufany młodego pana
                        chorążego Koniecpolskiego.</p>
                    <p>W Czehrynie nie lubiono go, bo był zawadyaka wielki, pieniacz, prześladowca,
                        ale miał niemniej wielkie plecy, przeto ten i ów z nim politykował.</p>
                    <p>Zaćwilichowskiego jednego szanował, jak i wszyscy, dla jego powagi, cnoty i
                        męstwa. Ujrzawszy go, wnet też zbliżył się ku niemu i skłoniwszy się dość
                        dumnie Skrzetuskiemu, zasiadł przy nich ze swoją lampką miodu.</p>
                    <p>— Mości starosto — spytał Zaćwilichowski — czy wiesz co się dzieje z
                        Chmielnickim?</p>
                    <p>— Wisi, mości chorąży, jakem Czapliński, wisi, a jeśli dotąd nie wisi, to
                        będzie wisiał. Teraz, gdy są listy hetmańskie, niech jedno go dostanę w
                        swoje ręce.</p>
                    <p>To mówiąc, uderzył pięścią w stół, aż płyn rozlał się ze szklenic.</p>
                    <p>— Nie wylewaj waćpan wina! — rzekł pan Skrzetuski.</p>
                    <p>Zaćwilichowski przerwał:</p>
                    <p>— A czy go wać dostaniesz? Przecie uciekł i nikt nie wie, gdzie jest?</p>
                    <p>— Nikt nie wie? Ja wiem — jakem Czapliński! Waszmość, panie chorąży, znasz
                        Chwedka. Owóż Chwedko jemu służy, ale i mnie. Będzie on Judaszem Chmielowi.
                        Siła mówić. Wdał się Chwedko w komitywę z mołojcami <pb n="026"
                        />Chmielnickiego. Człek sprytny. Wie o każdym kroku. Podjął się mi go
                        dostawić żywym czy zmarłym i wyjechał w step równo przed Chmielnickim,
                        wiedząc, gdzie ma go czekać! — A didków syn przeklęty!</p>
                    <p>To mówiąc, znowu w stół uderzył.</p>
                    <p>— Nie wylewaj waćpan wina! — powtórzył z przyciskiem pan Skrzetuski, który
                        dziwną jakąś awersyą uczuł do tego podstarościego od pierwszego
                        spojrzenia.</p>
                    <p>Szlachcic zaczerwienił się, błysnął swemi wypukłemi oczyma, sądząc, że mu
                        dają okazyą, i spojrzał zapalczywie na Skrzetuskiego, ale ujrzawszy na nim
                        barwę Wiśniowieckich, zmitygował się, gdyż jakkolwiek chorąży Koniecpolski
                        wadził się wówczas z księciem, wszelako Czehryn zbyt był blisko Łubniów i
                        niebezpiecznie było barwy książęcej nie uszanować.</p>
                    <p>Książę też i ludzi dobierał takich, że każdy dwa razy pomyślał, nim z którym
                        zadarł.</p>
                    <p>— Więc to Chwedko podjął się waci Chmielnickiego dostawić? — pytał znów
                        Zaćwilichowski.</p>
                    <p>— Chwedko. I dostawi — jakem Czapliński.</p>
                    <p>— A ja waci mowię, że nie dostawi. — Chmielnicki zasadzki uszedł i na Sicz
                        podążył, o czem trzeba pana krakowskiego dziś jeszcze zawiadomić. Z
                        Chmielnickim niema żartów. Krótko mówiąc, lepszy on ma rozum, tęższą rękę i
                        większe szczęście od waci, który zbyt się zapalasz. Chmielnicki odjechał
                        bezpiecznie, powtarzam waci, a jeśli może nie wierzysz, to ci to ten kawaler
                        powtórzy, który go wczoraj na stepie widział i zdrowym go pożegnał.</p>
                    <p>— Nie może być, nie może być! — wrzeszczał, targając się za czuprynę
                        Czapliński.</p>
                    <p>— I co więcej — dodał Zaćwilichowski — to ten <pb n="027"/>kawaler tu obecny
                        sam go salwował i waścinych sług wygubił, w czem, mimo listów hetmańskich,
                        nie jest winien, bo z Krymu z poselstwa wraca i o listach nie wiedział, a
                        widząc człeka przez łotrzyków, jak sądził, w stepie oprymowanego, przyszedł
                        mu z pomocą. O którem to wyratowaniu się Chmielnickiego wcześnie waci
                        zawiadamiam, bo gotów cię z Zaporożcami w twojej ekonomii odwiedzić, a znać
                        nie byłbyś mu rad bardzo. Nadtoś się z nim warcholił. Tfu do licha!</p>
                    <p>Zaćwilichowski nie lubił także Czaplińskiego.</p>
                    <p>Czapliński zerwał się z miejsca i aż mu mowę ze złości odjęło, twarz tylko
                        sponsowiała mu zupełnie, a oczy coraz bardziej na wierzch wyłaziły. Tak
                        stojąc przed Skrzetuskim, puszczał tylko urywane wyrazy:</p>
                    <p>— Jakto! waść mimo listów hetmańskich!... Ja waści... ja waści...</p>
                    <p>A pan Skrzetuski nie wstał nawet z ławy, jeno wsparłszy się na łokciu,
                        patrzył na podskakującego Czaplińskiego, jak rarog na uwiązanego wróbla.</p>
                    <p>— Czego się waść mnie czepiasz, jak rzep psiego ogona? — spytał.</p>
                    <p>— Ja waści do grodu ze sobą... Waść mimo listow... Ja waści kozakami!...</p>
                    <p>Krzyczał tak, że w izbie uciszyło się trochę. Obecni poczęli zwracać głowy w
                        stronę Czaplińskiego. Szukał on okazyi zawsze, bo taka była jego natura,
                        robił burdy każdemu kogo napotkał, ale to zastanowiło wszystkich, że teraz
                        zaczął przy Zaćwilichowskim, którego jednego się obawiał, i że zaczął z
                        żołnierzem, noszącym barwę Wiśniowieckich.</p>
                    <p>— Zamilknij-no waszeć — rzekł stary chorąży. — Ten kawaler jest ze mną.</p>
                    <pb n="028"/>
                    <p>— Ja wa... wa... waści do grodu... w dyby! — wrzeszczał dalej Czapliński, nie
                        uważając już na nic i na nikogo.</p>
                    <p>Teraz pan Skrzetuski podniósł się także całą wysokością swego wzrostu, ale
                        nie wyjmował szabli z pochew, tylko jak ją miał spuszczoną nizko na
                        rapciach, chwycił w środku i podsunął w górę, tak że rękojeść wraz z
                        krzyżykiem poszła pod sam nos Czaplińskiemu.</p>
                    <p>— Powąchaj no to waść! — rzekł zimno.</p>
                    <p>— Bij kto w Boga... Służba! — krzyknął Czapliński, chwytając za rękojeść.</p>
                    <p>Ale nie zdążył szabli wydobyć. Młody namiestnik obrócił go w palcach, chwycił
                        jedną ręką za kark, drugą za hajdawery poniżej krzyża, podniósł w górę
                        rzucającego się jak cyga i idąc ku drzwiom między ławami, wołał:</p>
                    <p>— Panowie bracia, miejsce dla rogala, bo pobodzie!</p>
                    <p>To rzekłszy, doszedł do drzwi, uderzył w nie Czaplińskim, roztworzył i
                        wyrzucił podstarościego na ulicę.</p>
                    <p>Poczem spokojnie usiadł na dawnem miejscu obok Zaćwilichowskiego.</p>
                    <p>W izbie przez chwilę zapanowała cisza. Siła, jakiej dowód złożył pan
                        Skrzetuski, zaimponowała zebranej szlachcie. Po chwili jednak cała izba
                        zatrzęsła się od śmiechu.</p>
                    <p>— Vivant Wiśniowiecczycy! — wołali jedni.</p>
                    <p>— Omdlał, omdlał i krwią oblan — krzyczeli inni, którzy zaglądali przeze
                        drzwi, ciekawi co też pocznie Czapliński. Słudzy go podnoszą!</p>
                    <p>Mała tylko liczba stronników podstarościego milczała i nie mając odwagi ująć
                        się za nim, spoglądała ponuro na namiestnika.</p>
                    <pb n="029"/>
                    <p>— Prawdę rzekłszy, w piętkę goni ten ogar — rzekł Zaćwilichowski.</p>
                    <p>— Kundys to, nie ogar — rzekł, zbliżając się gruby szlachcic, który miał
                        bielmo na jednym oku, a na czole dziurę wielkości talara, przez którą
                        świeciła naga kość. — Kundys to, nie ogar! Pozwól waść — mówił dalej,
                        zwracając się do Skrzetuskiego — abym mu służby moje ofiarował. Jan Zagłoba
                        herbu Wczele, co każdy snadno poznać może, choćby po onej dziurze, którą w
                        czele kula rozbójnicka mi zrobiła, gdym się do Ziemi Świętej za grzechy
                        młodości ofiarował.</p>
                    <p>— Dajże waść pokój — rzekł Zaćwilichowski; — powiadałeś kiedyindziej, że ci
                        ją kuflem w Radomiu wybito.</p>
                    <p>— Kula rozbójnicka, jakom żyw. W Radomiu było co innego.</p>
                    <p>— Ofiarowałeś się waść do Ziemi Świętej... może, aleś w niej nie był, to
                        pewno.</p>
                    <p>— Nie byłem, bom już w Galacie palmę męczeńską otrzymał. Jeśli łżę, jestem
                        arcypies, nie szlachcic.</p>
                    <p>— A taki breszesz i breszesz!</p>
                    <p>— Szelmą jestem bez uszów. W wasze ręce, panie namiestniku.</p>
                    <p>Tymczasem przychodzili i inni, zabierając z panem Skrzetuskim znajomość i
                        affekt mu swój oświadczając, nie lubili bowiem ogólnie Czaplińskiego i radzi
                        byli, że go taka spotkała konfuzya. Rzecz dziwna i trudna dziś do
                        zrozumienia, że tak cała szlachta w okolicach Czehryna, jak i pomniejsi
                        właściciele słobód, dzierżawcy ekonomii, ba, nawet ze służby Koniecpolskich,
                        wszyscy wiedząc, jako zwyczajnie w sąsiedztwie, o zatargach Czaplińskiego z
                        Chmielnickim, byli po stronie tego <pb n="030"/>ostatniego. Chmielnicki
                        bowiem miał sławę znamienitego żołnierza, któren niemałe zasługi w różnych
                        wojnach położył. Wiedziano także, że sam król się z nim znosił i wysoce jego
                        zdanie cenił, na całe zaś zajście patrzano tylko, jak na zwykłą burdę
                        szlachcica ze szlachcicem, jakich to burd na tysiące się liczyło, zwłaszcza
                        w ziemiach ruskich. Stawano więc po stronie tego, kto sobie więcej
                        przychylności zjednać umiał, nie przewidując, by z tego takie straszliwe
                        skutki wyniknąć miały. Później dopiero zapłonęły serca nienawiścią ku
                        Chmielnickiemu, ale zarówno serca szlachty i duchowieństwa obydwóch
                        obrządków.</p>
                    <p>Przychodzili tedy do pana Skrzetuskiego z kwartami, mówiąc: „Pij, panie
                        bracie! Wypij i ze mną! — Niech żyją Wiśniowiecczycy! Taki młody, a już
                        porucznik u księcia. Vivat książę Jeremi, hetman nad hetmany! Z księciem
                        Jeremim pójdziemy na kraj świata! — Na Turków i Tatarów! — Do Stambułu!
                        Niech żyje miłościwie nam panujący Władysław IV!“ Najgłośniej zaś krzyczał
                        pan Zagłoba, który sam jeden gotów był cały regiment przepić i
                        przegadać.</p>
                    <p>— Mości panowie! — wrzeszczał, aż szyby w oknach dzwoniły — pozwałem ja już
                        jegomości sułtana do grodu za gwałt, którego się na mnie w Galacie
                        dopuścił.</p>
                    <p>— Nie powiadajże waćpan lada czego, żeby ci się gęba nie wystrzępiła.</p>
                    <p>— Jakto, mości panowie? quatuor articuli judicii castrensis: stuprum,
                        incendium, latrocinium et vis armata alienis aedibus illata, a czyż nie była
                        to właśnie vis armata?</p>
                    <p>— Krzykliwy z waści głuszec.</p>
                    <p>— I choćby do trybunału pójdę.</p>
                    <pb n="031"/>
                    <p>— Przestańże wasze...</p>
                    <p>— I kondemnatę uzyskam i bezecnym go ogłoszę, a potem wojna, ale już z
                        infamisem.</p>
                    <p>— Zdrowie waszmościów!</p>
                    <p>Niektórzy wszelako śmieli się, a z nimi pan Skrzetuski, bo mu się z czupryny
                        trochę kurzyło, szlachcic zaś tokował dalej, naprawdę jak głuszec, który się
                        własnym głosem upaja. Na szczęście, dyskurs jego przerwany został przez
                        innego szlachcica, który, zbliżywszy się, pociągnął go za rękaw i rzekł
                        śpiewnym litewskim akcentem:</p>
                    <p>— Poznajomijże waćpan, mości Zagłobo, i mnie z panem namiestnikiem
                        Skrzetuskim — poznajomijże!</p>
                    <p>— A i owszem, i owszem. Mości namiestniku, oto jest pan Powsinoga.</p>
                    <p>— Podbipięta — poprawił szlachcic.</p>
                    <p>— Wszystko jedno! herbu Zerwipludry...</p>
                    <p>— Zerwikaptur — poprawił szlachcic.</p>
                    <p>— Wszystko jedno! Z Psichkiszek.</p>
                    <p>— Myszykiszek — poprawił szlachcic.</p>
                    <p>— Wszystko jedno. Ne scio, cobym wolał, czy mysie, czy psie kiszki. Ale to
                        pewna, żebym w żadnych mieszkać nie chciał, bo to i osiedzieć się tam nie
                        łatwo i wychodzić nie politycznie. Mości panie, mówił dalej do
                        Skrzetuskiego, ukazując na Litwina: Oto tydzień już piję wino za pieniądze
                        tego szlachcica, któren ma miecz za pasem równie ciężki jak trzos, a trzos
                        równie ciężki jak dowcip. Ale jeślim pił kiedy wino za pieniądze większego
                        cudaka, to pozwolę się nazwać takim kpem, jak ten co mi wino kupuje.</p>
                    <p>— A to go objechał! — wołała, śmiejąc się, szlachta.</p>
                    <pb n="032"/>
                    <p>Ale Litwin nie gniewał się, kiwał tylko ręką, uśmiechał się łagodnie i
                        powtarzał:</p>
                    <p>— At, dałbyś waćpan pokój — słuchać hadko!</p>
                    <p>Pan Skrzetuski przypatrywał się ciekawie tej nowej figurze, która istotnie
                        zasługiwała na nazwę cudaka. Przedewszystkiem był to mąż wzrostu tak
                        wysokiego, że głową prawie powały dosięgał, a chudość nadzwyczajna wydawała
                        go wyższym jeszcze. Szerokie jego ramiona i żylasty kark zwiastowały
                        niepospolitą siłę, ale była na nim tylko skóra i kości. Brzuch miał tak
                        wpadły pod piersią, że możnaby go wziąć za głodomora, lubo ubrany był
                        dostatnio, w szarą opiętą kurtę ze świebodzińskiego sukna, z wązkimi
                        rękawami, i wysokie szwedzkie buty, które na Litwie zaczynały wchodzić w
                        użycie. Szeroki i dobrze wypchany łosiowy pas, nie mając na czem się
                        trzymać, opadał mu aż na biodra, a do pasa przywiązany był krzyżacki miecz,
                        tak długi, że temu olbrzymiemu mężowi prawie do pachy dochodził.</p>
                    <p>Ale ktoby się miecza przeląkł, wnetby się uspokoił, spojrzawszy na twarz jego
                        właściciela. Była to twarz chuda, również jak i cała osoba, ozdobiona dwoma
                        zwiśniętemi ku dołowi brwiami i parą tak samo zwisłych konopnego koloru
                        wąsów, ale tak poczciwa, tak szczera, jak u dziecka. Owa obwisłość wąsow i
                        brwi nadawała jej wyraz stroskany, smutny i śmieszny zarazem. Wyglądał na
                        człeka, którego ludzie popychają, ale panu Skrzetuskiemu podobał się z
                        pierwszego wejrzenia za ową szczerość twarzy i doskonały moderunek
                        żołnierski.</p>
                    <p>— Panie namiestniku — rzekł — to waszmość od księcia pana
                        Wiśniowieckiego?</p>
                    <p>— Tak jest.</p>
                    <pb n="033"/>
                    <p>Litwin ręce złożył jako do modlitwy i oczy podniósł w górę.</p>
                    <p>— Ach, co to za wielki wojownik, co to za rycerz, co to za wódz!</p>
                    <p>— Daj Boże Rzeczypospolitej takich jak najwięcej.</p>
                    <p>— I pewno, i pewno. A czyby nie można do niego pod znak?</p>
                    <p>— Będzie waści rad.</p>
                    <p>Tu pan Zagłoba wtrącił się do rozmowy:</p>
                    <p>— Będzie miał książę dwa rożny do kuchni, jeden z waćpana, drugi z jego
                        miecza, albo najmie waści za mistrza, albo każe na wasanu zbójów wieszać lub
                        sukno na barwę będzie waspanem mierzył! Tfu, jak się waćpan nie wstydzisz,
                        będąc człowiekiem i katolikiem, być tak długim jak serpens, lub jak pogańska
                        włócznia!</p>
                    <p>— Słuchać hadko — rzekł cierpliwie Litwin.</p>
                    <p>— Jakże też godność waszeci? — spytał pan Skrzetuski — bo gdyś mówił, pan
                        Zagłoba tak waści podrywał, że z przeproszeniem nic nie mogłem
                        zrozumieć.</p>
                    <p>— Podbipięta.</p>
                    <p>— Powsinoga.</p>
                    <p>— Zerwikaptur z Myszykiszek.</p>
                    <p>— Masz babo pociechę. Piję jego wino, ale kpem jestem, jeśli to nie pogańskie
                        imiona.</p>
                    <p>— Dawno waść z Litwy? — pytał namiestnik.</p>
                    <p>— Ot już dwie niedziele w Czehrynie. Dowiedziawszy się od pana
                        Zaćwilichowskiego, że waść tędy ciągnąć będziesz, czekam, by pod jego opieką
                        księciu moje prośby przedstawić.</p>
                    <p>— Powiedzże mi waszmość, proszę, bom ciekaw, czemu też taki katowski miecz
                        pod pachą nosisz?</p>
                    <p>— Nie katowski to, mości namiestniku, ale <pb n="034"/>krzyżacki, a noszę bo
                        zdobyczny i dawno w rodzie. Już pod Chojnicami służył w litewskiem ręku —
                        tak i noszę.</p>
                    <p>— Ale to sroga machina i ciężka być musi okrutnie — chyba do obu rąk?</p>
                    <p>— Można do obu, można do jednej.</p>
                    <p>— Pokażże wasze.</p>
                    <p>Litwin wydobył i podał, ale panu Skrzetuskiemu ręka zwisła odrazu. Ni się
                        złożyć, ni cięcia wymierzyć swobodnie. Na dwie ręce poradził, ale jeszcze
                        było za ciężko. Więc pan Skrzetuski zawstydził się trochę i zwróciwszy się
                        do obecnych:</p>
                    <p>— No, mości panowie — rzekł — kto krzyż uczyni?</p>
                    <p>— My już próbowali — odrzekło kilka głosów. — Jeden pan komisarz
                        Zaćwilichowski podniesie, ale krzyża i on nie uczyni.</p>
                    <p>— No, a waćpan? — pytał pan Skrzetuski, zwracając się do Litwina.</p>
                    <p>Szlachcic podniósł miecz jak trzcinę i machnął nim kilkanaście razy z
                        największą łatwością, aż powietrze warczało w izbie, a wiatr powiał po
                        twarzach.</p>
                    <p>— A niechże waści Bóg sekunduje! — zawołał Skrzetuski. — Pewną masz służbę u
                        księcia pana.</p>
                    <p>— Bóg widzi, że jej pragnę, bo mi miecz w niej nie zardzewieje.</p>
                    <p>— Ale dowcip do reszty — rzekł pan Zagłoba — gdyż nie umiesz waść tak samo
                        nim obracać.</p>
                    <p>Zaćwilichowski wstał i obaj z namiestnikiem zabierali się do odejścia, gdy
                        naraz wszedł do izby biały jak gołąb człowiek i spostrzegłszy
                        Zaćwilichowskiego rzekł:</p>
                    <p>— Mości chorąży, komisarzu, ja tu do pana umyślnie!</p>
                    <pb n="035"/>
                    <p>Był to Barabasz, pułkownik czerkaski.</p>
                    <p>— To chodźże waszmość do mnie na kwaterę — rzekł Zaćwilichowski. — Tu już się
                        tak ze łbów kurzy, że i świata nie widać.</p>
                    <p>Wyszli razem, a Skrzetuski z nimi. Zaraz za progiem Barabasz spytał:</p>
                    <p>— Czy nie ma wieści o Chmielnickim?</p>
                    <p>— Są. Uciekł na Sicz. Oto ten oficer spotkał go wczoraj na stepie.</p>
                    <p>— To nie wodą pojechał? Pchnąłem gońca do Kudaku, by go łapano, ale jeśli
                        tak, to na próżno.</p>
                    <p>To rzekłszy, Barabasz zatknął rękami oczy i począł powtarzać:</p>
                    <p>— Ej! spasi Chryste! spasi Chryste!</p>
                    <p>— Czego waść trwożysz?</p>
                    <p>— A czy waszmość wiesz, co on mi zdradą wydarł? Czy wiesz, co to znaczy takie
                        dokumenta w Siczy opublikować? Spasi Chryste! Jeśli król wojny z bisurmanem
                        nie uczyni, to iskra na prochy...</p>
                    <p>— Rebelią waszmość przepowiadasz?</p>
                    <p>— Nie przepowiadam, bo ją widzę, a Chmielnicki lepszy od Nalewajki i od
                        Łobody.</p>
                    <p>— A kto za nim pójdzie?</p>
                    <p>— Kto? Zaporoże, regestrowi, mieszczanie, czerń, futornicy — i tacy ot!</p>
                    <p>Tu pan Barabasz wskazał na rynek i na uwijających się po nim ludzi. Cały
                        rynek był zapchany wielkimi siwymi wołami, pędzonymi ku Korsuniowi dla
                        wojska, a przy wołach szedł mnogi lud pastuszy, tak zwani czabanowie, którzy
                        całe życie w stepach i pustyniach spędzali — ludzie zupełnie dzicy,
                        niewyznający żadnej religii — religionis nulius, jak mówił wojewoda <pb
                            n="036"/>Kisiel. Spostrzegałeś między nimi postacie podobniejsze do
                        zbójów, niż do pasterzy, okrutne, straszne, pokryte łachmanami rozmaitych
                        ubiorów. Większa ich część przybrana była w tołuby baranie, albo w
                        niewyprawne skóry, wełną na wierzch, rozchełstane na przedzie i ukazujące,
                        choć była to zima, nagą pierś spaloną od wiatrów stepowych. Każden zbrojny,
                        ale w najrozmaitszą broń: jedni mieli łuki i sajdaki na plecach, niektórzy
                        samopały, albo tak zwane z kozacka „piszczele“, inni szable tatarskie, inni
                        kosy lub wreszcie tylko kije z przywiązaną na końcu szczęką końską. Między
                        nimi kręcili się niemniej dzicy, choć lepiej zbrojni niżowcy, wiozący do
                        obozu na sprzedaż rybę suszoną, zwierzynę i tłuszcz barani; dalej czumacy z
                        solą, stepowi i leśni pasiecznicy, oraz woskoboje z miodem, osadnicy leśni
                        ze smołą i dziegciem; dalej chłopi z podwodami, kozacy regestrowi, Tatarzy z
                        Białogrodu i Bóg wie kto — włóczęgi — „siromachy“ z końca świata. W całem
                        mieście pełno było pijanych, w Czehrynie bowiem wypadał nocleg, więc i
                        hulatyka przed nocą. Na rynku rozkładano ognie, gdzieniegdzie paliła się
                        beczka ze smołą. Zewsząd dochodził gwar i wrzaski. Przeraźliwy głos
                        piszczałek tatarskich i bębenków mieszał się z ryczeniem bydła i z
                        łagodniejszymi głosami lir, przy których wtórze ślepcy śpiewali ulubioną
                        wówczas pieśń:</p>
                    <quote>
                        
                            <l>„Sokołe jasnyj</l>
                            <l> Brate mij ridnyj,</l>
                            <l> Ty wysoko łetajesz,</l>
                            <l> Ty daleko widajesz“.</l>
                        
                    </quote>
                    <p>A obok tego rozlegały się dzikie okrzyki: „hu! ha! — hu! ha!“ kozaków,
                        tańczących na rynku trepaka, <pb n="037"/>pomazanych dziegciem i pijanych
                        zupełnie. Wszystko to razem było dzikie i rozszalałe. Dość było
                        Zaćwilichowskiemu jednego spojrzenia, by się przekonać, że Barabasz miał
                        słuszność, że lada podmuch mógł rozpętać te niesforne żywioły, skłonne do
                        grabieży, a przywykłe do boju, których pełno było na całej Ukrainie. A poza
                        tymi tłumami stała jeszcze Sicz, stało Zaporoże, od niedawna okiełznane i w
                        karby po Masłowym Stawie ujęte, ale gryzące niecierpliwie munsztuk, pomne
                        dawnych przywilejów, nienawidzące komisarzy, a stanowiące uorganizowaną
                        siłę. Siła ta miała przecie za sobą sympatyę niezmiernych mas chłopstwa,
                        mniej cierpliwego niż w innych Rzplitej stronach, bo mającego pod bokiem
                        Czertomelik, a na nim bezpaństwo, rozbój i wolę. Więc pan chorąży, choć sam
                        Rusin i gorliwy wschodniego obrządku stronnik, zadumał się smutno.</p>
                    <p>Jako człek stary, pamiętał dobrze czasy Nalewajki, Łobody, Kremskiego, znał
                        ukraińskie rozbójnictwo lepiej może jak ktokolwiek na Rusi, a znając
                        jednocześnie Chmielnickiego wiedział, że on wart dwudziestu Łobodow i
                        Nalewajków. Zrozumiał tedy całe niebezpieczeństwo jego na Sicz ucieczki,
                        zwłaszcza z listami królewskimi, o których pan Barabasz powiadał, że były
                        pełne obietnic dla kozaków i zachęcające ich do oporu.</p>
                    <p>— Mości pułkowniku czerkaski — rzekł do Barabasza — powinienbyś waszmość na
                        Sicz jechać, wpływy Chmielnickiego równoważyć i pacyfikować,
                        pacyfikować!</p>
                    <p>— Mości chorąży — odparł Barabasz — powiem tylko tyle waszmości, że na samą
                        wieść o ucieczce Chmielnickiego z papierami, połowa moich czerkaskich ludzi
                        dzisiejszej nocy także na Sicz za nim zbiegła. Moje czasy już minęły — mnie
                        mogiła, nie buława!</p>
                    <pb n="038"/>
                    <p>Rzeczywiście, Barabasz był żołnierz dobry, ale człowiek stary i bez
                        wpływu.</p>
                    <p>Tymczasem doszli do kwatery Zaćwilichowskiego; stary chorąży odzyskał już
                        trochę pogody umysłu, właściwej jego gołębiej duszy, i gdy zasiedli nad
                        półgarncówką miodu, rzekł raźniej:</p>
                    <p>— Wszystko to furda, jeśli, jak mówią, wojna z bisurmanem preparatur, a
                        podobno, że tak i jest, bo choć Rzeczpospolita wojny nie chce i nie mało już
                        sejmy królowi krwi napsuły, wszelako król może na swojem postawić. Cały ten
                        ogień można będzie na Turka obrócić, a w każdym razie mamy przed sobą czas.
                        Ja sam pojadę do pana Krakowskiego i zdam mu sprawę i będę prosił, by się
                        jako najbliżej ku nam z wojskiem przymknął. Czy co wskóram, nie wiem, bo
                        chociaż to pan mężny i wojownik doświadczony, ale okrutnie w swojem zdaniu i
                        swojem wojsku dufny. Waść, mości pułkowniku czerkaski, trzymaj w ryzie
                        kozakow — a waszeć, mości namiestniku, po przybyciu do Łubniów ostrzeż
                        księcia, by na Sicz baczność obrócił. Choćby mieli co począć — repeto: mamy
                        czas. Na Siczy teraz ludzi nie wiele: za rybą i za zwierzem się
                        porozchodzili i po całej Ukrainie we wsiach siedzą. Nim się ściągną, dużo
                        wody w Dnieprze upłynie. Przytem imię księcia straszne i gdy się zwiedzą, że
                        na Czertomelik oczy ma obrócone, może będą cicho siedzieć.</p>
                    <p>— Ja z Czehryna choćby we dwóch dniach ruszyć gotowy — rzekł namiestnik.</p>
                    <p>— To i dobrze. Dwa i trzy dni nic nie znaczą. Waszmość, panie Czerkaski,
                        pchnij też gońców z oznajmieniem sprawy do pana chorążego koronnego i do
                        księcia Dominika. Ale waszmość już śpisz, jak widzę?</p>
                    <pb n="039"/>
                    <p>Rzeczywiście Barabasz złożył ręce na brzuchu i zdrzemnął się głęboko; po
                        chwili nawet chrapać zaczął. Stary pułkownik, gdy nie jadł i nie pił, co
                        oboje nad wszystko lubił, to spał.</p>
                    <p>— Patrz, waszeć — rzekł cicho do namiestnika Zaćwilichowski — i przez takiego
                        to starca warszawscy statyści chcieliby kozaków w ryzie utrzymać. Bóg z
                        nimi. Ufali też i samemu Chmielnickiemu, z którym kanclerz w jakoweś układy
                        wchodził, a któren podobno srodze ufność zawiedzie.</p>
                    <p>Namiestnik westchnął na znak współczucia. Barabasz zaś chrapnął silniej, a
                        potem mruknął przez sen:</p>
                    <p>— Spasi Chryste! spasi Chryste!</p>
                    <p>— Kiedyż waść myślisz z Czehryna ruszyć? — spytał chorąży.</p>
                    <p>— Wypada mi ze dwa dni Czaplińskiemu poczekać, któren pewnie będzie chciał
                        konfuzyi, jaka go spotkała dochodzić.</p>
                    <p>— Nie uczyni tego. Prędzejby na waści sług swoich nasłał, gdybyś barwy
                        książęcej nie nosił — ale z księciem zadrzeć straszna rzecz — nawet dla
                        sługi Koniecpolskich.</p>
                    <p>— Oznajmię mu, że czekam, a w dwa lub w trzy dni ruszę. Zasadzki też nie
                        obawiam się, mając przy boku szablę i garść ludzi.</p>
                    <p>To rzekłszy, namiestnik pożegnał starego chorążego i wyszedł.</p>
                    <p>Nad miastem świeciła tak jasna łuna od stosów nałożonych na rynku, że
                        rzekłbyś cały Czehryn się pali, a gwar i krzyki wzmogły się jeszcze z
                        nastaniem nocy. Żydzi nie wychylali się wcale ze swych domostw. W jednym
                        kącie tłumy czabanów wyły posępne pieśni <pb n="040"/>stepowe. Dzicy
                        Zaporożcy tańczyli koło ognisk, rzucając w górę czapki, paląc z „piszczeli“
                        i pijąc kwartami gorzałkę. Tu i owdzie zrywała się bijatyka, którą
                        uśmierzali ludzie starostki. Namiestnik musiał torować sobie drogę
                        rękojeścią szabli i słuchając tych wrzasków i szumu kozaczego, chwilami
                        myślał sobie, że to już rebelia tak przemawia. Zdawało mu się także, że
                        widzi groźne spojrzenia i słyszy ciche, zwracane ku sobie klątwy. W uszach
                        brzęczały mu jeszcze słowa Barabasza: „spasi Chryste, spasi Chryste!“, i
                        serce biło mu żywiej.</p>
                    <p>A tymczasem w mieście czabanowie zawodzili coraz głośniej chorowody, a
                        Zaporożcy palili z samopałów i kąpali się w gorzałce.</p>
                    <p>Strzelanina i dzikie „u - ha! u - ha!“ dochodziły do uszu namiestnika nawet
                        wówczas, gdy już położył się spać w swojej kwaterze.</p>
                </div>
                <pb n="041"/>
                <div type="chapter">
                    <head>ROZDZIAŁ III.</head>
                    <p>W kilka dni później, poczet naszego namiestnika posuwał się raźno w stronę
                        Łubniów. Po przeprawie przez Dniepr, szli szeroką drogą stepową, która
                        łączyła Czehryn z Łubniami idąc na Żuki, Semi-Mogiły i Chorol. Drugi taki
                        gościniec wiódł ze stolicy książęcej do Kijowa. Za dawniejszych czasów,
                        przed rozprawą hetmana Żółkiewskiego pod Sołonicą, dróg tych nie było wcale.
                        Do Kijowa jechało się z Łubniów stepem i puszczą; do Czehryna była droga
                        wodna — z powrotem zaś jeżdżono na Chorol. Wogóle zaś, owe naddnieprzańskie
                        państwo — stara ziemia połowiecka — było pustynią, mało co więcej od Dzikich
                        pól zamieszkałą, przez Tatarów często zwiedzaną, dla watah zaporoskich
                        otwartą.</p>
                    <p>Nad brzegami Suły szumiały ogromne, prawie stopą ludzką nie dotykane lasy —
                        miejscami, po zapadłych brzegach Suły, Rudej, Śleporodu, Korowaja, Orżawca,
                        Pszoły i innych większych i mniejszych rzek i przytoków, tworzyły się
                        mokradła, zarośnięte częścią gęstwiną krzów i borów, częścią okryte, pod
                        postacią łąk. W tych borach i bagniskach znajdował łatwy przytułek zwierz
                        wszelkiego rodzaju; w najgłębszych mrokach leśnych <pb n="042"/>żyła moc
                        niezmierna turów brodatych, niedźwiedzi i dzikich świń, a obok nich liczna
                        szara gawiedź wilków, rysiów, kun, stada sarn i kraśnych suhaków; w
                        bagniskach i łachach rzecznych bobry zakładały swoje żeremia, o których to
                        bobrach chodziły wieści na Zaporożu, że są między nimi stuletnie starce,
                        białe jak śnieg ze starości.</p>
                    <p>Na wysokich, suchych stepach bujały stada koni dzikich, o kudłatych głowach i
                        krwawych oczach. Rzeki roiły się rybą i ptactwem wodnem. Dziwna to była
                        ziemia, na wpół uśpiona, ale nosząca ślady dawniejszego życia ludzkiego.
                        Wszędzie pełno popieliszcz po jakichś przedwiecznych grodach; same Łubnie i
                        Chorol były z takich popieliszcz podniesione; wszędzie pełno mogił, nowszych
                        i starszych, porosłych już borem. I tu, jak na Dzikich polach, nocami
                        wstawały duchy i upiory, a starzy zaporożcy opowiadali sobie przy ognisku
                        dziwy o tem, co się czasami działo w owych głębinach leśnych, z których
                        dochodziły wycia niewiadomo jakich zwierząt, krzyki pół-ludzkie,
                        pół-zwierzęce, gwary straszne, jakoby bitew lub łowów. Pod wodami odzywały
                        się dzwony potopionych miast. Ziemia była mało gościnna i mało dostępna,
                        miejscami zbyt rozmiękła, miejscami cierpiąca na brak wód, spalona, sucha, a
                        do mieszkania niebezpieczna, osadników bowiem, gdy się jako tako osiedli i
                        zagospodarowali, ścierały napady tatarskie. Odwiedzali ją tylko często
                        zaporożcy dla gonów bobrowych, dla zwierza i ryby, w czasie bowiem pokoju
                        większa część niżowców rozłaziła się z Siczy na łowy, czyli, jak mówiono na
                        „przemysł“ po wszystkich rzekach, jarach, lasach i komyszach, bobrując w
                        miejscach, o których istnieniu nawet mało kto wiedział.</p>
                    <pb n="043"/>
                    <p>Jednakże i życie osiadłe próbowało uwiązać się do tych ziem, jak roślina,
                        która próbuje, gdzie może, chwycić się gruntu korzonkami i raz wraz
                        wyrywana, gdzie może, odrasta.</p>
                    <p>Powstawały na pustkach grody, osady, kolonie, słobody i futory. Ziemia była
                        miejscami żywna, a nęciła swoboda. Ale wtedy dopiero zakwitło życie, gdy
                        ziemie te przeszły w ręce kniaziów Wiśniowieckich. Kniaź Michał, po
                        ożenieniu się z Mohilanką, począł starowniej urządzać swoje zadnieprzańskie
                        państwo; ściągał ludzi, osadzał pustki, zapewniał swobody do lat
                        trzydziestu, budował monastery i wprowadzał prawo swoje książęce. Nawet taki
                        osadnik, który przymknął do tych ziem niewiadomo kiedy i sądził, że siedzi
                        na własnym gruncie, chętnie schodził do roli kniaziowego czynszownika, gdyż
                        za ów czynsz szedł pod potężną książęcą opiekę, która go ochraniała, broniła
                        od Tatarów i od gorszych nieraz od Tatarów niżowców. Ale prawdziwe życie
                        zakwitło dopiero pod żelazną ręką młodego księcia Jeremiego. Za Czehrynem
                        zaraz zaczynało się jego państwo, a kończyło het aż pod Konotopem i Romnami.
                        Nie stanowiło ono całej kniaziowej fortuny, bo od województwa
                        sandomierskiego począwszy, ziemie jego leżały w województwach Wołyńskiem,
                        Ruskiem, Kijowskiem, ale naddnieprzańskie państwo było okiem w głowie
                        zwycięzcy z pod Putywla.</p>
                    <p>Tatar długo czyhał nad Orłem, nad Worsklą i wietrzył jak wilk, nim ośmielił
                        się na północ konia popędzić; — niżowcy nie próbowali zatargu. Miejscowe
                        niespokojne watahy poszły w służbę. Dziki i rozbójniczy lud, żyjący dawniej
                        z gwałtów i napadów, teraz ujęty w karby, zajmował „polanki“ na rubieżach i
                        leżąc na <pb n="044"/>granicach państwa, jak brytan na łańcuchu, groził
                        zębem najeźdźcy.</p>
                    <p>Toż zakwitło i zaroiło się wszystko. Pobudowano drogi na śladach dawnych
                        gościńców; rzeki ujęto groblami, które sypał niewolnik Tatar lub niżowiec,
                        schwytany z bronią w ręku na rozboju. Tam, gdzie niegdyś wiatr grywał dziko
                        nocami na oczeretach i wyły wilki i topielcy, teraz hurkotały młyny.
                        Przeszło czterysta kół, nie licząc rzęsiście rozsianych wiatraków, mełło
                        zboże na samem Zadnieprzu. Czterdzieści tysięcy czynszowników wnosiło czynsz
                        do kas książęcych, lasy zaroiły się pasiekami, na rubieżach powstawały wsie
                        coraz nowe, futory, słobody. Na stepach, obok tabunów dzikich, pasły się
                        całe stada swojskiego bydła i koni. Nieprzejrzany, jednostajny widok borów i
                        stepów ubarwił się dymami chat, złoconemi wieżami cerkwi i kościołów —
                        pustynia zamieniła się w kraj dość ludny.</p>
                    <p>Jechał tedy pan namiestnik Skrzetuski wesoło i nie śpiesząc się, jakoby swoją
                        ziemią, mając po drodze wszelkie wczasy zapewnione. Był to dopiero początek
                        stycznia 48 roku, ale dziwna, wyjątkowa zima, nie dawała się wcale we znaki.
                        W powietrzu tchnęła wiosna; ziemia rozmiękła i przeświecała wodą roztopów;
                        na polach zieleniała ruń, a słońce dogrzewało tak mocno, że w podróży o
                        południu kożuchy prażyły grzbiet jak latem.</p>
                    <p>Orszak namiestnika zwiększył się znacznie, w Czehrynie bowiem przyłączyło się
                        do niego poselstwo wołoskie, które hospodar do Łubniów wysłał w osobie p.
                        Rozwana Ursu. Przy poselstwie było kilkunastu karałaszów eskorty i wozy z
                        czeladzią. Prócz tego z namiestnikiem jechał nasz znajomy pan Longinus <pb
                            n="045"/>Podbipięta herbu Zerwikaptur, ze swoim długim mieczem pod pachą
                        i z kilkoma czeladzi służbowej.</p>
                    <p>Słońce, cudna pogoda i woń zbliżającej się wiosny, napawały wesołością serca,
                        a namiestnik tem był weselszy, że wracał z długiej podróży pod dach
                        książęcy, który był zarazem jego dachem, wracał, sprawiwszy się dobrze, więc
                        i przyjęcia dobrego pewny.</p>
                    <p>Ale wesołość jego miała i inne powody.</p>
                    <p>Oprócz łaski księcia, którego namiestnik z całej duszy kochał, czekały go w
                        Łubniach jeszcze i pewne czarne oczy, tak słodkie jak miód.</p>
                    <p>Oczy te należały do Anusi Borzobohatej-Krasieńskiej, panienki respektowej
                        księżnej Gryzeldy, najpiękniejszej dziewczyny z całego fraucymeru, bałamutki
                        wielkiej, za którą przepadali wszyscy w Łubniach, a ona za nikim. U księżnej
                        Gryzeldy mores był wielki i surowość obyczajów niepomierna, co jednak nie
                        przeszkadzało młodym spoglądać na się jarzącemi oczyma i wzdychać. Pan
                        Skrzetuski posyłał tedy swoje westchnienia ku czarnym oczom na równi z
                        innymi, a gdy bywało zostawał sam w swojej kwaterze, wówczas chwytał lutnię
                        w rękę i śpiewywał:</p>
                    <quote>
                        
                            <l>„Tyś jest specyał nad specyały“.</l>
                        
                    </quote>
                    <p>lub też:</p>
                    <quote>
                        
                            <l>„Jak tatarska orda,</l>
                            <l> Bierzesz w jasyr corda!“</l>
                        
                    </quote>
                    <p>Ale że to był człek wesoły i przytem żołnierz wielce w swym zawodzie
                        zamiłowany, więc nie brał zbyt do serca tego, że Anusia uśmiechała się tak
                        samo do niego jak i do pana Bychowca z chorągwi wołoskiej, jak do pana
                        Wurcla z artyleryi, jak do pana Wołodyjowskiego <pb n="046"/>z dragonów, a
                        nawet do pana Baranowskiego z husaryi, chociaż ten ostatni był już dobrze
                        szpakowaty i szeplenił, mając podniebienie potrzaskane kulą z samopału. Nasz
                        namiestnik bił się już nawet raz z panem Wołodyjowskim w szablę o Anusię,
                        ale gdy przyszło za długo siedzieć w Łubniach bez jakowejś wyprawy na
                        Tatarów, to sobie nawet i przy Anusi przykrzył, a gdy przyszło ciągnąć — to
                        ciągnął z ochotą, bez żalu, bez wspominków.</p>
                    <p>Za to też i witał z radością. Teraz więc oto wracając z Krymu po pomyślnem
                        rzeczy załatwieniu, podśpiewywał wesoło i czwanił koniem, jadąc obok pana
                        Longinusa, który, siedząc na ogromnej inflanckiej kobyle, strapiony był i
                        smutny jak zawsze. Wozy poselstwa, karałasze, eskorta, zostały znacznie za
                        nimi.</p>
                    <p>— Jegomość poseł leży na wozie jak kawał drzewa i śpi ciągle — rzekł
                        namiestnik. — Cudów mi naprawił o swojej Wołoszczyźnie aż i ustał. Jam też
                        słuchał z ciekawością. Niema co! kraj bogaty, klima przednie, złota, wina,
                        bakaliów i bydła dostatek. Pomyślałem sobie tedy, że nasz książę rodzi się z
                        Mohilanki, i że ma takie dobre prawo do hospodarskiego tronu, jak kto inny,
                        których praw przecie książę Michał dochodził. Nie nowina to naszym paniętom
                        Wołoszczyzna. Bijali już tam i Turków, i Tatarów, i Wołochów i
                        Siedmiogrodzian...</p>
                    <p>— Ale lud tam miększy niż u nas, o czem mi i pan Zagłoba w Czehrynie
                        opowiadał — rzekł pan Longinus — a gdybym jemu nie wierzył, to wtedy w
                        książkach od nabożeństwa potwierdzenie tej prawdy się znajduje.</p>
                    <p>— Jakto w książkach?</p>
                    <p>— Ja sam mam taką i mogę ją waszmości pokazać, bo ją zawsze wożę ze sobą.</p>
                    <pb n="047"/>
                    <p>To rzekłszy, odpiął troki przy terlicy i wydobywszy niewielką książeczkę,
                        starannie w cielę oprawioną, naprzód ucałował ją pobożnie, potem
                        przewróciwszy kilkanaście kartek, rzekł:</p>
                    <p>— Czytaj waść.</p>
                    <p>Pan Skrzetuski rozpoczął:</p>
                    <p>— „Pod Twoją obronę uciekamy się, Święta Boża Rodzicielko...“ Gdzież zaś tu
                        jest o Wołochach? co waść mówisz! — to antyfona!</p>
                    <p>— Czytaj waść dalej.</p>
                    <p>— „...Abyśmy się stali godnymi obietnic Pana Chrystusowych. Amen“.</p>
                    <p>— No, a teraz pytanie...</p>
                    <p>Skrzetuski czytał:</p>
                    <p>— „Pytanie: Dlaczego jazda wołoska zowie się lekką? Odpowiedź: Bo lekko
                        ucieka. Amen“. — Hm! prawda! Wszelako w tej książce dziwne jest materyi
                        pomieszanie.</p>
                    <p>— Bo to jest książka żołnierska, gdzie obok modlitw, rozmaite instructiones
                        militares są przyłączone, z których nauczysz się waść o wszystkich nacyach,
                        która z nich zacniejsza, która podła; co do Wołochów zaś, to się pokazuje,
                        iż tchórzliwe z nich pachołki, a przytem zdrajcy wielcy.</p>
                    <p>— Że zdrajcy, to pewno, bo pokazuje się to i z przygód księcia Michała. Co
                        prawda, to i ja słyszałem, iż żołnierz to z przyrodzenia nieszczególny. Ma
                        przecie książę jegomość chorągiew wołoską bardzo przednią, w której pan
                        Bychowiec porucznikuje, ale stricte to w owej wołoskiej chorągwi nie wiem,
                        czy i dwudziestu Wołochów się znajduje.</p>
                    <pb n="048"/>
                    <p>— Jak też waszmość myślisz, panie namiestniku, siła książę ma ludzi pod
                        bronią?</p>
                    <p>— Będzie z ośm tysięcy, nie licząc kozaków, co po palankach stoją. Ale
                        powiadał mi Zaćwilichowski, że teraz nowe zaciągi są czynione.</p>
                    <p>— To może Bóg da jakową wyprawę pod księciem panem?</p>
                    <p>— Tak mówią, że wielka wojna z Turczynem się gotuje, i że sam król z całą
                        potęgą Rzplitej ma ruszyć. Wiem też, że upominki Tatarom są wstrzymane,
                        którzy przecie od strachu nie śmią zagonu ruszyć. O tem słyszałem i w
                        Krymie, gdzie bodaj dlatego przyjmowano mnie tak honeste, bo jest wieść, że
                        gdy król z hetmany pociągnie, książę ma na Krym uderzyć i całkiem Tatarów
                        zetrzeć. Jakoż to jest pewna, że takowej imprezy innemu nie powierzą.</p>
                    <p>Pan Longinus podniósł do góry ręce i oczy.</p>
                    <p>— Dajże Boże miłosierny, daj takową świętą wojnę, na chwałę chrześcijaństwu i
                        naszemu narodowi, a mnie grzesznemu pozwól w niej vota moje spełnić, abym in
                        luctu mógł być pocieszony, albo też śmierć chwalebną znaleźć.</p>
                    <p>— To waść ślub wedle wojny uczynił?</p>
                    <p>— Tak zacnemu kawalerowi wszystkie arkana duszy mojej otworzę, choć siła
                        mówić, ale gdy waćpan ucha chętnego skłaniasz, przeto incipiam: Wiesz
                        waszmość, że herb mój zwie się Zerwikaptur, co z takowej przyczyny pochodzi,
                        że gdy jeszcze pod Grunwaldem przodek mój, Stowejko Podbipięta, ujrzał
                        trzech rycerzy w mniszych kapturach, w szeregu jadących, zajechawszy ich,
                        ściął wszystkich trzech odrazu, o którym to <pb n="049"/>sławnym czynie
                        stare kroniki piszą, z wielką dla przodka mego chwałą...</p>
                    <p>— Nie lżejszą miał on przodek od waści rękę, ale i słusznie Zerwikapturem go
                        nazwali.</p>
                    <p>— Któremu też król herb nadał, a w nim trzy kozie głowy w srebrnem polu, na
                        pamiątkę owych rycerzy, gdyż takie same głowy były na ich tarczach
                        wyobrażone. Ten herb, wraz z tym tu oto mieczem, przodek mój Stowejko
                        Podbipięta przekazał potomkom swoim z zaleceniem, by starali się splendor
                        rodu i miecza podtrzymać.</p>
                    <p>— Niema co mówić, z grzecznego rodu waszmość pochodzisz!</p>
                    <p>Tu pan Longinus zaczął wzdychać rzewnie, a gdy nakoniec ulżyło mu trochę, tak
                        mówił dalej:</p>
                    <p>— Będąc tedy z rodu ostatni, ślubowałem w Trokach Najświętszej Pannie żyć w
                        czystości i nie prędzej stanąć na ślubnym kobiercu, póki za sławnym
                        przykładem przodka mego, Stowejki Podbipięty, trzech głów tymże samym
                        mieczem od jednego zamachu nie zetnę. O Boże miłosierny, widzisz, żem
                        wszystko uczynił, co było w mocy mojej. Czystości dochowałem do dnia
                        dzisiejszego, sercu czułemu milczeć kazałem, wojny szukałem i walczyłem, ale
                        szczęścia nie miałem...</p>
                    <p>Porucznik uśmiechnął się pod wąsem.</p>
                    <p>— I nie ściąłeś waćpan trzech głów?</p>
                    <p>— Ot! nie zdarzyło się! Szczęścia niema! Po dwie nieraz bywało, ale trzech
                        nigdy. Nie udało się zajechać, a trudno prosić wrogów, by się ustawili równo
                        do cięcia. Bóg jeden widzi moje smutki: siła w kościach jest, fortuna
                        jest... ale adolescentia uchodzi, czterdziestu pięciu lat dobiegam, serce do
                        afektów się wyrywa, ród ginie, <pb n="050"/>a trzech głów jak niema, tak
                        niema!... Taki i Zerwikaptur ze mnie. Pośmiewisko dla ludzi, jak słusznie
                        mówi pan Zagłoba, co wszystko cierpliwie znoszę i Panu Jezusowi
                        ofiaruję.</p>
                    <p>Litwin począł znowu tak wzdychać, że aż i jego inflancka kobyła, widać ze
                        współczucia dla swego pana, jęła stękać i chrapać żałośnie.</p>
                    <p>— To tylko mogę waszmości powiedzieć — rzekł namiestnik — iż jeśli pod
                        księciem Jeremim nie znajdziesz okazyi, to chyba nigdy.</p>
                    <p>— Daj Boże! — odparł pan Longinus — dlatego i jadę prosić o łaskę księcia
                        pana.</p>
                    <p>Dalszą rozmowę przerwał im nadzwyczajny łopot skrzydeł. Jako się rzekło, zimy
                        tej ptastwo nie szło za morza, rzeki nie zamarzały, przeto szczególniej
                        wodnego ptastwa wszędzie było pełno nad błotami. Właśnie w tej chwili
                        porucznik z panem Longinem zbliżyli się do brzegu Kahamliku, gdy nagle
                        zaszumiało im nad głowami całe stado żórawi, które przeciągały tak nizko, że
                        możnaby niemal kijem do nich dorzucić. Stado leciało z wrzaskiem okrutnym i
                        zamiast zapaść w oczerety, podniosło się niespodziewanie w górę.</p>
                    <p>— Mkną jakby gonione — rzekł pan Skrzetuski.</p>
                    <p>— A o! widzisz waść — rzekł pan Longinus, ukazując na białego ptaka, który
                        tnąc powietrze ukośnym lotem, starał się podlecieć pod stado.</p>
                    <p>— Raróg, raróg! przeszkadza im zapaść! — wołał namiestnik. Poseł ma rarogi —
                        musiał puścić.</p>
                    <p>W tej chwili pan Rozwan Ursu nadjechał pędem na czarnym anatolskim dzianecie,
                        a za nim kilku karałaszów służbowych.</p>
                    <p>— Panie poruczniku, proszę na zabawę — rzekł.</p>
                    <pb n="051"/>
                    <p>— Czy to raróg waszej cześci?</p>
                    <p>— Tak jest, i zacny bardzo, zobaczysz waść...</p>
                    <p>Popędzili naprzód we trzech, a za nimi Wołoch sokolniczy z obręczą, który
                        utkwiwszy oczy w ptaki, krzyczał z całych sił, zachęcając raroga do
                        walki.</p>
                    <p>Dzielny ptak zmusił już tymczasem stado do podniesienia się w górę, potem sam
                        wzbił się jak błyskawica jeszcze wyżej i zawisł nad niem. Żórawie zbiły się
                        w jeden ogromny wir, szumiący jak burza skrzydłami. Groźne wrzaski
                        napełniały powietrze. Ptaki powyciągały szyje, powytykały ku górze dzioby
                        jak włócznie i czekały ataku.</p>
                    <p>Raróg tymczasem krążył nad nimi. To zniżał się, to podnosił, jak gdyby wahał
                        się runąć na dół, gdzie na pierś jego czekało sto ostrych dziobów. Jego
                        białe pióra, oświecone słońcem, błyszczały jak samo słońce na pogodnym
                        błękicie nieba.</p>
                    <p>Nagle, zamiast rzucić się na stado, pomknął jak strzała w dal i wkrótce
                        zniknął za kępami drzew i oczeretów.</p>
                    <p>Pierwszy Skrzetuski ruszył za nim z kopyta. Poseł, sokolnik i pan Longinus
                        poszli za jego przykładem.</p>
                    <p>Wtem na skręcie drogi namiestnik wstrzymał konia, gdyż nowy a dziwny widok
                        uderzył jego oczy. W pośrodku gościńca leżała na boku kolaska ze złamaną
                        osią. Odprzężone konie trzymało dwóch kozaczków. Woźnicy nie było wcale,
                        widocznie odjechał w celu szukania pomocy. Przy kolasce stały dwie
                        niewiasty, jedna ubrana w lisi tołub i takąż czapkę z okrągłem dnem, twarzy
                        surowej, męskiej; druga była to młoda panna, wzrostu wyniosłego, rysów
                        pańskich i bardzo foremnych. Na <pb n="052"/>ramieniu tej młodej pani
                        siedział spokojnie raróg i rozstrzępiwszy pióra na piersiach, muskał je
                        dzióbem.</p>
                    <p>Namiestnik osadził konia, aż kopyta wryły się w piasek gościńca, i rękę
                        podniósł do czapki zmieszany i nie wiedzący, co ma mówić, czy witać, czy o
                        raroga się dopominać. Zmieszany był jeszcze i dlatego, że z pod kuniego
                        kapturka spojrzały nań takie oczy, jakich jak życie swoje nie widział,
                        czarne, aksamitne, a łzawe, a mieniące się, a ogniste, przy których oczy
                        Anusi Borzobohatej zgasłyby jak świeczki przy pochodniach. Nad temi oczami
                        jedwabne ciemne brwi rysowały się dwoma delikatnymi łukami, zarumienione
                        policzki kwitnęły jak kwiat najpiękniejszy, przez malinowe wargi, trochę
                        otwarte, widniały ząbki jak perły, z pod kapturka spływały bujne czarne
                        warkocze. „Czy Juno we własnej osobie, czy inne jakoweś bóstwo?“ pomyślał
                        namiestnik, widząc ten wzrost strzelisty, pierś wypukłą i tego białego
                        sokoła na ramieniu. Stał tedy nasz porucznik bez czapki i zapatrzył się jak
                        w cudowny obraz, i tylko oczy mu się świeciły, a za serce chwytało go coś,
                        jak ręką. I już miał rozpocząć mowę od słów: „Jeśliś jest śmiertelną istotą,
                        a nie bóstwem...“ gdy w tej chwili nadjechał poseł i pan Longinus, a z nimi
                        sokolnik z obręczą. Co widząc, bogini nadstawiła rarogowi rękę, na której
                        ten zaraz, zszedłszy z ramienia, usadowił się, przestępując z nogi na nogę.
                        Namiestnik, uprzedzając sokolniczego, chciał zdjąć ptaka, gdy nagle stał się
                        dziwny omen. Oto raróg, pozostawiwszy jedną nogę na ręku panny, drugą
                        chwycił się namiestnikowej dłoni, i zamiast przesiąść się, począł kwilić
                        radośnie i przyciągać te ręce ku sobie tak silnie, że się musiały zetknąć.
                        Po namiestniku mrowie przeszło, raróg zaś dopiero wtedy dał się <pb n="053"
                        />przenieść na obręcz, gdy sokolnik nałożył mu kaptur na głowę. A wtem
                        starsza pani poczęła wyrzekać:</p>
                    <p>— Rycerze! — mówiła — ktokolwiek jesteście, nie odmawiajcie pomocy
                        białogłowom, które zostawszy na drodze bez pomocy, same nie wiedzą, co
                        począć. Do domu nam już nie dalej jak trzy mile, ale w kolasce osie popękały
                        i chyba nam nocować w polu przyjdzie; woźnicę posłałam do synów, by nam choć
                        wóz przysłali, ale nim woźnica dojedzie i wróci, ciemno będzie, a na tem
                        uroczysku strach zostać, bo tu w pobliżu mogiły.</p>
                    <p>Stara szlachcianka mówiła prędko i głosem tak grubym, że namiestnik, aż się
                        zadziwił, wszelako odrzekł grzecznie:</p>
                    <p>— Nie dopuszczajże jejmość tej myśli, byśmy panią i nadobną jej córkę mieli
                        bez pomocy zostawić. Jedziemy do Łubniów, gdyż żołnierzami w służbie J. O.
                        księcia Jeremiego jesteśmy, i podobno nam droga w jedną stronę wypada, a
                        choćby też nie, to zboczymy chętnie, byle się nasza asystencya nie
                        uprzykrzyła. Co zaś do wozów, to ich nie mam, bo z towarzyszami po
                        żołniersku komunikiem idę, ale pan poseł ma, i tuszę, że jako uprzejmy
                        kawaler, chętnie nimi pani i jejmościance służyć będzie.</p>
                    <p>Poseł uchylił sobolowego kołpaka, gdyż znając mowę polską, zrozumiał o co
                        idzie i zaraz z pięknym komplimentem, jako grzeczny bojar, wystąpił, poczem
                        rozkazał sokolniczemu skoczyć po wozy, które były znacznie z tyłu zostały.
                        Przez ten czas namiestnik patrzył na pannę, która pożerczego wzroku jego
                        znieść nie mogąc, opuściła oczy na ziemię, a dama o kozackiem obliczu tak
                        mówiła dalej:</p>
                    <p>— Niech Bóg zapłaci imć panom za pomoc. A że <pb n="054"/>do Łubniów droga
                        jeszcze daleka, nie pogardzicie moim i moich synów dachem, pod którym radzi
                        wam będziem. My z Rozłogów-Siromachów, ja wdowa po kniaziu Kurcewiczu
                        Bułyże, a to nie jest moja córka, jeno córka po starszym Kurcewiczu, bracie
                        mego męża, któren sierotę swą nam na opiekę oddał. Synowie moi teraz w domu,
                        a ja wracam z Czerkas, gdziem się do ołtarza Świętej-Przeczystej ofiarowała.
                        Aż oto w powrocie spotkał nas ten wypadek, i gdyby nie polityka waszmościów,
                        chybaby na drodze nocować przyszło.</p>
                    <p>Kniaziowa mówiłaby jeszcze dłużej, ale wtem zdala pokazały się wozy,
                        nadjeżdżające kłusem, wśród gromady karałaszów poselskich i żołnierzy pana
                        Skrzetuskiego.</p>
                    <p>— To jejmość pani wdowa po kniaziu Wasilu Kurcewiczu? — spytał
                        namiestnik.</p>
                    <p>— Nie! — zaprzeczyła żywo i jakby gniewliwie kniahini. — Jam wdowa po
                        Konstantynie, a to jest córka Wasila, Helena — rzekła, wskazując na
                        pannę.</p>
                    <p>— O kniaziu Wasilu wiele w Łubniach rozpowiadają. Był to żołnierz wielki i
                        nieboszczyka księcia Michała zaufany.</p>
                    <p>— W Łubniach nie byłam — rzekła z pewną wyniosłością Kurcewiczowa — i o jego
                        żołnierstwie nie wiem, a o późniejszych postępkach niema co wspominać, gdyż
                        i tak wszyscy o nich wiedzą.</p>
                    <p>Słysząc to, kniaziówna Helena zwiesiła głowę na piersi, jak kwiat podcięty
                        kosą, a namiestnik odparł żywo:</p>
                    <p>— Tego waćpani nie mów. Kniaź Wasil, przez straszliwy error sprawiedliwości
                        ludzkiej skazany na utratę gardła i mienia, musiał się ucieczką salwować,
                        ale później wykryła się jego niewinność, którą też <pb n="055"/>promulgowano
                        i do sławy go, jako cnotliwego męża, przywrócono; a sława tem większą być
                        powinna, im większą była krzywda.</p>
                    <p>Kniahini spojrzała bystro na namiestnika, a w jej nieprzyjemnem ostrem
                        obliczu gniew odbił się wyraźnie. Ale pan Skrzetuski, choć człowiek młody,
                        tyle miał w sobie jakowejś powagi rycerskiej i tak jasne wejrzenie, że mu
                        zaoponować nie śmiała, natomiast zwróciła się do kniaziówny Heleny:</p>
                    <p>— Waćpannie tego słuchać nie przystoi. Idź oto dopilnuj, aby toboły z kolaski
                        były przełożone na wozy, na których z pozwoleniem ichmościów siedzieć
                        będziem.</p>
                    <p>— Pozwolisz jejmość panna pomódz sobie — rzekł namiestnik.</p>
                    <p>Poszli oboje ku kolasce, ale skoro tylko stanęli naprzeciw siebie po obu
                        stronach jej drzwiczek, jedwabne frendzle oczu kniaziówny podniosły się i
                        wzrok jej padł na twarz porucznika, jakoby jasny, ciepły promień
                        słoneczny.</p>
                    <p>— Jakże mam waszmości panu dziękować — rzekła głosem, któren namiestnikowi
                        wydał się tak słodką muzyką, jak dźwięczenie lutni i fletów — jakże mam
                        dziękować, żeś się za sławę ojca mego ujął i za tę krzywdę, która go od
                        najbliższych krewnych spotyka.</p>
                    <p>— Mościa panno! — odpowiedział namiestnik, a czuł, że serce tak mu taje, jako
                        śnieg na wiosnę. — Tak mi Pan Bóg dopomóż, jakobym dla takiej podzięki w
                        ogień skoczyć gotowy, albo zgoła krew przelać, ale gdy ochota tak wielka,
                        przeto zasługa mniejsza, dla której małości nie godzi mi się dziękczynnego
                        żołdu z ust imć panny przyjmować.</p>
                    <p>— Jeżeli waszmość pan nim pogardzasz, to jako <pb n="056"/>uboga sierota nie
                        mam jak inaczej wdzięczności mojej okazać.</p>
                    <p>— Nie pogardzam ja nim — mówił ze wzrastającą siłą namiestnik — ale na tak
                        wielki fawor zarobić długą i wierną służbą pragnę i o to tylko proszę, abyś
                        mnie imć panna przyjąć na ową służbę raczyła.</p>
                    <p>Kniaziówna, słysząc te słowa, zapłoniła się, zmieszała, potem przybladła
                        nagle i ręce do twarzy podnosząc, odrzekła żałosnym głosem:</p>
                    <p>— Nieszczęścieby chyba waćpanu taka służba przynieść mogła.</p>
                    <p>A namiestnik przechylił się przez drzwiczki kolaski i tak mówił z cicha, a
                        tkliwie:</p>
                    <p>— Przyniesie co Bóg da, a choćby też i ból, przeciem ja do nóg waćpanny upaść
                        i prosić o nią gotowy.</p>
                    <p>— Nie może to być, rycerzu, abyś waćpan dopiero mnie ujrzawszy, tak wielką
                        miał do onej służby ochotę.</p>
                    <p>— Ledwiem cię ujrzał, jużem o sobie zgoła zapomniał i widzę, że wolnemu dotąd
                        żołnierzowi chyba w niewolnika zmienić się przyjdzie, ale taka widać wola
                        Boża. Afekt jest jako strzała, która niespodzianie pierś przeszywa, i oto
                        czuję jej grot, choć wczoraj sambym nie wierzył, gdyby mi kto powiadał.</p>
                    <p>— Jeślibyś waszmość wczoraj nie wierzył, jakże ja uwierzyć dzisiaj mogę?</p>
                    <p>— Czas o tem najlepiej waćpannę przekona, a szczerości, choćby zaraz,
                        nietylko w słowach, ale i w obliczu dopatrzeć się możesz.</p>
                    <p>I znowu jedwabne zasłony oczu kniaziówny podniosły się, a wzrok jej napotkał
                        męskie i szlachetne oblicze młodego żołnierza i spojrzenie tak pełne
                        zachwytu, że ciemny rumieniec pokrył jej twarz. Ale nie spuszczała <pb
                            n="057"/>już wzroku ku ziemi i przez chwilę on pił słodycz jej cudnych
                        oczu. I patrzyli na siebie, jak dwie istoty, które spotkawszy się choćby na
                        gościńcu na stepie, czują, że się wybrały odrazu, i których dusze poczynają
                        zaraz lecieć wzajemnie ku sobie, jak dwa gołębie.</p>
                    <p>Aż tę chwilę zachwytu przerwał im ostry głos kniahini Konstantowej, wołający
                        na kniaziównę. Wozy nadeszły. Karałasze poczęli przenosić na nie pakunki z
                        kolaski i za chwilę wszystko było gotowe.</p>
                    <p>Pan Rozwan Ursu, grzeczny bojar, ustąpił obydwom niewiastom własnej kolaski —
                        namiestnik siadł na koń, ruszono w drogę.</p>
                    <p>Dzień też miał się już ku spoczynkowi. Rozlane wody Kahamliku świeciły złotem
                        od zachodzącego słońca i purpury zorzy. Wysoko na niebie ułożyły się stada
                        lekkich chmurek, które, czerwieniejąc, stopniowo zsuwały się zwolna ku
                        krańcom widnokręgu, jakby zmęczone lataniem po niebie, szły spać gdzieś do
                        nieznanej koleby. Pan Skrzetuski jechał po stronie kniaziówny, ale nie
                        zabawiał jej rozmową, bo tak z nią mówić, jak przed chwilą, przy obcych nie
                        mógł, a błahe słowa nie chciały mu się przez usta przecisnąć. W sercu tylko
                        czuł błogość, a w głowie szumiało mu coś, jak wino.</p>
                    <p>Cała karawana poruszała się raźno naprzód, a ciszę przerywały tylko parskanie
                        koni, lub brzęk strzemienia o strzemię. Potem karałasze poczęli na tylnych
                        wozach smutną pieśń wołoską, wkrótce jednak ustali, a natomiast rozległ się
                        nosowy głos pana Longina, śpiewającego pobożnie: <hi>Jam sprawiła na niebie,
                            aby wschodziła światłość nieustająca i jako mgła — pokryłam wszystką
                            ziemię</hi>. Tymczasem zciemniało. Gwiazdki zamigotały na <pb n="058"
                        />niebie, a z wilgotnych łąk wstały białe tumany, jako morza bez końca.</p>
                    <p>Wjechali w las, ale zaledwie ujechali kilka staj, gdy dał się słyszeć tętent
                        koni i pięciu jeźdźców ukazało się przed karawaną. Byli to młodzi
                        kniaziowie, którzy zawiadomieni przez woźnicę o wypadku, jaki spotkał matkę,
                        śpieszyli na jej spotkanie, prowadząc z sobą wóz zaprzężony w cztery
                        konie.</p>
                    <p>— Czy to wy, synkowie? — wołała stara kniahini.</p>
                    <p>Jeźdźcy przybliżyli się do wozów.</p>
                    <p>— My, matko!</p>
                    <p>— Bywajcie! Dzięki tym oto ichmościom, nie potrzebuję już pomocy. To moi
                        synkowie, których polecam łasce MM. panów: Symeon, Jur, Andrzej i Mikołaj —
                        a to kto piąty? — rzekła, przypatrując się pilniej — hej! jeśli stare oczy
                        widzą po ciemku, to Bohun — co?</p>
                    <p>Kniaziówna cofnęła się nagle w głąb kolaski.</p>
                    <p>— Czołem wam, kniahini, i wam, kniaziówno Heleno! — rzekł piąty jeździec.</p>
                    <p>— Bohun! — mówiła stara. — Od pułku przybyłeś sokole? A z teorbanem? Witajże,
                        witaj! Hej, synkowie! Prosiłam już I. M. panów na nocleg do Rozłogów, a
                        teraz wy im się pokłońcie! Gość w dom, Bóg w dom! Bądźcież ichmościowie na
                        nasz dom łaskawi.</p>
                    <p>Bułyhowie uchylili czapek.</p>
                    <p>— Prosimy pokornie waszmościów w nizkie progi.</p>
                    <p>— Już mi też obiecali i jego wysokość pan poseł i Imć pan namiestnik. Zacnych
                        kawalerów będziemy przyjmować, tylko, że przywykłym do specyałów na dworach,
                        nie wiem czyli będzie smakowała nasza uboga pasza.</p>
                    <p>— Na żołnierskim my chlebie, nie na dworskim chowani — rzekł pan
                        Skrzetuski.</p>
                    <pb n="059"/>
                    <p>A pan Rozwan Ursu dodał:</p>
                    <p>— Próbowałem ja już gościnnego chleba w szlacheckich domach i wiem, że i
                        dworski mu nie wyrówna.</p>
                    <p>Wozy ruszyły naprzód, a stara kniahini mówiła dalej:</p>
                    <p>— Dawno to, dawno już minęły lepsze dla nas czasy. Na Wołyniu i na Litwie są
                        jeszcze Kurcewicze, którzy poczty trzymają i wcale po pańsku żyją, ale ci
                        biedniejszych krewnych znać nie chcą, za co niech ich Bóg skarze. U nas
                        prawie kozacza bieda, którą nam waszmościowie musicie wybaczyć i szczerem
                        sercem przyjąć to, co szczerze ofiarujemy. Ja i pięciu synów siedzimy na
                        jednej wiosce i kilkunastu słobodach, a z nami i ta jeszcze jejmościanka na
                        opiece.</p>
                    <p>Namiestnika zdziwiły te słowa, gdyż słyszał w Łubniach, że Rozłogi były
                        niemałą fortuną szlachecką, a powtóre, że należały ongi do kniazia Wasila,
                        ojca Heleny. Nie zdało mu się jednak rzeczą stosowną pytać, jakim sposobem
                        przeszły w ręce Konstantyna i jego wdowy.</p>
                    <p>— To jejmość pani pięciu masz synów? — zagadnął pan Rozwan Ursu.</p>
                    <p>— Miałam pięciu, jak lwów — rzecze kniahini — ale najstarszemu Wasilowi
                        poganie w Białogrodzie oczy wykapali pochodniami, od czego mu też i rozum
                        się nadwerężył. Gdy młodzi pójdą na wyprawę, ja sama w domu zostaję, z nim
                        tylko i z jejmościanką, z którą większa bieda niż pociecha.</p>
                    <p>Pogardliwy ton, z jakim stara kniahini mówiła o swej synowicy, tak był
                        widoczny, że nie uszedł uwagi porucznika. Pierś mu zawrzała gniewem i o mało
                        nie zaklął szpetnie, ale słowa zamarły mu na ustach, gdy spojrzawszy na
                        kniaziównę, ujrzał przy świetle księżyca oczy jej zalane łzami...</p>
                    <pb n="060"/>
                    <p>— Co waćpannie jest? czego płaczesz? — spytał z cicha.</p>
                    <p>Kniaziówna milczała.</p>
                    <p>— Ja nie mogę znieść łez waćpanny — mówił pan Skrzetuski, i pochylił się ku
                        niej, a widząc, że stara kniahini rozprawia z p. Rozwanem Ursu i nie patrzy
                        w tę stronę, nalegał dalej: — Na Boga, przemów choć słowo, bo Bóg widzi, że
                        i krew i zdrowiebym oddał, byle ciebie pocieszyć.</p>
                    <p>Nagle uczuł, że jeden z jeźdźców napiera go tak silnie, że aż konie poczynają
                        się trzeć bokami.</p>
                    <p>Rozmowa z kniaziówną była przerwana, więc pan Skrzetuski zdziwiony, ale i
                        rozgniewany, zwrócił się ku śmiałkowi.</p>
                    <p>Przy świetle księżyca ujrzał dwoje oczu, które patrzyły na niego zuchwale,
                        wyzywająco i szyderczo zarazem.</p>
                    <p>Straszne te oczy świeciły jak ślepie wilka w ciemnym borze.</p>
                    <p>— Co u kaduka? — pomyślał namiestnik — bies czy co? — i z kolei zajrzawszy z
                        blizka w te pałające źrenice, spytał:</p>
                    <p>— A czego to waść tak koniem najeżdżasz i oczyma we mnie wiercisz?</p>
                    <p>Jeździec nie odpowiedział nic, ale patrzył wciąż równie uporczywie i
                        zuchwale.</p>
                    <p>— Jeślić ciemno, to mogę ognia skrzesać, a jeślić gościniec zaciasny, to
                        chajda w step! — rzekł już podniesionym głosem namiestnik.</p>
                    <p>— A ty odlitaj Laszku od kolaski, koły step baczysz — odparł jeździec.</p>
                    <p>Namiestnik, jako był człowiek do czynu skory, <pb n="061"/>zamiast
                        odpowiedzieć, uderzył tak silnie nogą w brzuch konia napastnika, że rumak
                        jęknął i w jednym szczupaku znalazł się na samym brzegu gościńca.</p>
                    <p>Jeździec osadził go na miejscu i przez chwilę zdawało się, że pragnie rzucić
                        się na namiestnika, ale wtem zabrzmiał ostry, rozkazujący głos starej
                        kniahini.</p>
                    <p>— Bohun, szczo z toboju!</p>
                    <p>Słowa te miały natychmiastowy skutek. Jeździec zwrócił konia młyńcem i
                        przejechał na drugą stronę kolaski do kniahini, która mówiła dalej:</p>
                    <p>— Szczo z toboju? Ej, ty nie w Perejasławiu, ani w Krymie, ale w Rozłogach —
                        bacz na to. A teraz skocz mi naprzód i prowadź wozy, bo jar zaraz, a w jarze
                        ciemno. Hodi Siromacha!</p>
                    <p>Pan Skrzetuski równie był zdziwiony, jak rozgniewany. Ten Bohun widocznie
                        szukał okazyi i byłby ją znalazł, ale dlaczego szukał? skąd ta
                        niespodziewana napaść?</p>
                    <p>Przez głowę namiestnika przeleciała myśl, że tu kniaziówna wchodziła do gry,
                        i utwierdził się w tej myśli, gdy spojrzawszy na twarz jej, ujrzał mimo
                        mroków nocnych, że twarz ta była blada, i że widocznie malowało się na niej
                        przerażenie.</p>
                    <p>Tymczasem Bohun ruszył z kopyta naprzód, wedle rozkazu kniahini, która
                        spoglądając za nim, rzekła wpół do siebie, wpół do namiestnika:</p>
                    <p>— To szalona głowa i bies kozaczy.</p>
                    <p>— Widać nie spełna rozumu — odpowiedział pogardliwie p. Skrzetuski. — Czy to
                        kozak w służbie synów imci pani?</p>
                    <p>Stara kniahini rzuciła się w tył kolaski.</p>
                    <p>— Co waćpan mówisz, to jest Bohun, <pb n="062"/>podpułkownik, przesławny
                        junak, synom moim druh, a mnie jak szósty syn przybrany. Nie może też to
                        być, abyś waszmość o nazwisku jego nie słyszał, bo wszyscy o nim wiedzą.</p>
                    <p>I rzeczywiście panu Skrzetuskiemu dobrze było znane to nazwisko. Z pośród
                        imion różnych pułkowników i atamanów kozackich, wypłynęło ono na wierzch i
                        było na wszystkich ustach, po obu stronach Dniepru. Ślepcy śpiewali o
                        Bohunie pieśni po jarmarkach i karczmach, na wieczornicach opowiadano dziwy
                        o młodym watażce. Kto on był, skąd się wziął, nikt nie wiedział. To pewna,
                        że kolebką były mu stepy, Dniepr, Porohy i Czertomelik ze swoim labiryntem
                        cieśnin, zatok, kołbani, wysp, skał, jarów i oczeretów. Od wyrostka zżył się
                        i zespolił z tym dzikim światem.</p>
                    <p>Czasu pokoju chodził z innymi „za rybą i zwierzem“, tłukł się po zakrętach
                        dnieprowych, brodził po bagniskach i oczeretach wraz z gromadą półnagich
                        towarzyszów — to znów całe miesiące spędzał w głębinach leśnych. Szkołą były
                        mu wycieczki na Dzikie pola po trzody i tabuny tatarskie, zasadzki, bitwy,
                        wyprawy przeciw brzegowym ułusom, do Białogrodu, na Wołoszczyznę, lub
                        czajkami na Czarne morze. Innych dni nie znał jak na koniu, innych nocy jak
                        przy ognisku na stepie. Wcześnie stał się ulubieńcem całego Niżu, wcześnie
                        sam zaczął wodzić innych; i wkrótce odwagą wszystkich przewyższył. Gotów był
                        w sto koni iść choćby do Bakczysaraju i samemu chanowi zaświecić w oczy
                        pożogą; palił ułusy i miasteczka, wycinał w pień mieszkańców, schwytanych
                        murzynów rozdzierał końmi, spadał jak burza, przechodził jak śmierć. Na
                        morzu rzucał się jak wściekły na galery tureckie. Zapuszczał się w <pb
                            n="063"/>środek Budziaku, właził, jak mówiono, w paszczękę lwa. Niektóre
                        jego wyprawy były wprost szalone. Mniej odważni, mniej ryzykowni, konali na
                        palach w Stambule, lub gnili przy wiosłach na tureckich galerach — on zawsze
                        wychodził zdrowo i z łupem obfitym. Mówiono, że zebrał skarby ogromne, i że
                        trzyma je ukryte po dnieprowych komyszach, ale też nieraz go widziano, jak
                        deptał zabłoconemi nogami po złotogłowiach i lamach, koniom słał kobierce
                        pod kopyta, albo jak ubrany w adamaszki kąpał się w dziegciu, umyślnie
                        kozaczą pogardę dla onych wspaniałych tkanin i ubiorów okazując. Miejsca
                        długo nigdzie nie zagrzał. Czynami jego powodowała fantazya. Czasem,
                        przybywszy do Czehryna, Czerkas lub Perejasławia, hulał na śmierć z innymi
                        zaporożcami, czasem żył jak mnich, do ludzi nie gadał, w stepy uciekał. To
                        znów otaczał się ślepcami, których grania i pieśni po całych dniach słuchał,
                        a samych złotem obrzucał. Między szlachtą umiał być dwornym kawalerem,
                        między kozakami najdzikszym kozakiem, między rycerzami rycerzem, między
                        łupieżcami łupieżcą. Niektórzy mieli go za szalonego, bo też i była to dusza
                        nieokiełzana i rozszalała. Dlaczego na świecie żył, czego chciał, dokąd
                        dążył, komu służył — sam nie wiedział. Służył stepom, wichrom, wojnie,
                        miłości i własnej fantazyi. Ta właśnie fantazya wyróżniała go od innych
                        watażków grubijanów i od całej rzeszy rozbójniczej, która tylko grabież
                        miała na celu, i której za jedno było grabić Tatarów, czy swoich. Bohun brał
                        łup, ale wolał wojnę od zdobyczy, kochał się w niebezpieczeństwach dla
                        własnego ich uroku; złotem za pieśni płacił, za sławą gonił, o resztę nie
                        dbał.</p>
                    <p>Ze wszystkich watażków, on jeden najlepiej <pb n="064"/>uosabiał
                        kozaka-rycerza, dlatego też pieśń wybrała go sobie na kochanka, a imię jego
                        rozsławiło się na całej Ukrainie.</p>
                    <p>W ostatnich czasach został podpułkownikiem perejasławskim, ale pułkownikowską
                        władzę sprawował, bo stary Łoboda słabo już trzymał buławę krzepnącą
                        dłonią.</p>
                    <p>Pan Skrzetuski dobrze tedy wiedział, kto był Bohun, a jeśli pytał starej
                        kniahini, czy to kozak w służbie jej synów, to czynił to przez umyślną
                        pogardę, bo przeczuł w nim wroga, a mimo całej sławy watażki, wzburzyła się
                        krew w namiestniku, że kozak poczynał sobie z nim tak zuchwale.</p>
                    <p>Domyślał się też, że skoro się zaczęło, to się na byle czem nie skończy. Ale
                        cięty to był jak osa człowiek pan Skrzetuski, dufny aż nadto w siebie i
                        również nie cofający się przed niczem, a na niebezpieczeństwa chciwy prawie.
                        Gotów był choćby i zaraz wypuścić konia za Bohunem, ale jechał przy boku
                        kniaziówny. Zresztą wozy minęły już jar i zdala ukazały się światła w
                        Rozłogach.</p>
                </div>
                <pb n="065"/>
                <div type="chapter">
                    <head>ROZDZIAŁ IV.</head>
                    <p>Kurcewicze Bułyhowie, był to stary książęcy ród, który się Kurczem
                        pieczętował, od Koryjata wywodził, a podobno istotnie szedł od Ruryka. Z
                        dwóch głównych linij, jedna siedziała na Litwie, druga na Wołyniu, a na
                        Zadnieprze przeniósł się dopiero kniaź Wasil, jeden z licznych potomków
                        linii wołyńskiej, który ubogim będąc, nie chciał wśród możnych krewnych
                        zostawać i wszedł na służbę księcia Michała Wiśniowieckiego, ojca
                        przesławnego „Jaremy“.</p>
                    <p>Okrywszy się sławą w tej służbie i znaczne posługi rycerskie księciu
                        oddawszy, otrzymał od tegoż w dziedzictwie Krasne Rozłogi, które potem, dla
                        wielkiej mnogości wilków, Wilczemi Rozłogami przezwano, i stale w nich
                        osiadł. W roku 1629 przeszedłszy na obrządek łaciński, ożenił się z
                        Rahozianką, panną z zacnego domu szlacheckiego, któren się z Wołoszczyzny
                        wywodził. Z małżeństwa tego, w rok później, przyszła na świat córka Helena;
                        matka umarła przy jej urodzeniu, książę Wasil zaś, nie myśląc już o
                        powtórnym ożenku, oddał się całkiem gospodarstwu i wychowaniu jedynaczki.
                        Był to człowiek wielkiego charakteru i niepospolitej cnoty. Dorobiwszy się
                        dość szybko średniej fortuny, pomyślał <pb n="066"/>zaraz o starszym swym
                        bracie Konstantynie, któren na Wołyniu w biedzie został i odepchnięty od
                        możnej <!-- choice>
                            <orig>rorodziny</orig>
                            --><corr>rodziny</corr><!--
                        </choice -->, zmuszony był chodzić po dzierżawach. Tego wraz z żoną i pięcioma
                        synami do Rozłogów sprowadził i każdym kawałkiem chleba się z nimi dzielił.
                        W ten sposób obaj Kurcewicze żyli w spokoju aż do końca 1634 roku, w którym
                        Wasil z królem Władysławem pod Smoleńsk ruszył. Tam to zaszedł ów
                        nieszczęsny wypadek, który zgubę jego spowodował. W obozie królewskim
                        przejęto list pisany do Szehina, podpisany nazwiskiem kniazia i
                        przypieczętowany Kurczem. Tak jawny dowód zdrady ze strony rycerza, który aż
                        dotąd nieskazitelnej sławy używał, zdumiał i przeraził wszystkich. Napróżno
                        Wasil świadczył się Bogiem, że ni ręka, ni podpis na liście nie są jego —
                        herb Kurcz na pieczęci usuwał wszelkie wątpliwości, w zgubienie zaś sygnetu,
                        czem się kniaź tłómaczył, nikt wierzyć nie chciał — i ostatecznie
                        nieszczęśliwy kniaź pro crimine perduelionis skazany na utratę czci i
                        gardła, musiał się ucieczką salwować. Przybywszy nocą do Rozłogów, zaklął
                        brata Konstantyna na wszystkie świętości, by jak ojciec opiekował się jego
                        córką — i odjechał na zawsze. Mówiono, że raz jeszcze z Baru pisał list do
                        księcia Jeremiego z prośbą, by nie odejmował kawałka chleba Helenie i
                        spokojnie ją w Rozłogach na opiece Konstantyna zostawił — potem głos o nim
                        zaginął. Były wieści, że zmarł zaraz, to że przystał do cesarskich i zginął
                        na wojnie w Niemczech, ale któż mógł co wiedzieć na pewno? Musiał zginąć,
                        skoro się więcej o córkę nie pytał. Wkrótce przestano o nim mówić, a
                        przypomniano go sobie dopiero, gdy wyszła na jaw jego niewinność. Niejaki
                        Kupcewicz, witebszczanin, umierając zeznał, jako on <pb n="067"/>pisał pod
                        Smoleńskiem list do Szehina i znalezionym w obozie sygnetem go
                        przypieczętował. Wobec takiego świadectwa, żałość i konsternacya ogarnęły
                        wszystkie serca. Wyrok został zmienionym, imię księcia Wasila do sławy
                        przywrócone, ale dla niego samego nagroda za mękę przyszła zapóźno. Co do
                        Rozłogów, to Jeremi nie myślał ich zagarniać, bo Wiśniowieccy, znając lepiej
                        Wasila, nigdy o jego winie nie byli zupełnie przekonani. Mógłby on był nawet
                        zostać i drwić z wyroku pod ich potężną opieką, i jeżeli uszedł, to dlatego,
                        że niesławy znieść nie umiał.</p>
                    <p>Helena chowała się więc spokojnie w Rozłogach, pod czułą opieką stryja — i,
                        dopiero po jego śmierci zaczęły się dla niej ciężkie czasy. Żona
                        Konstantyna, z rodziny wątpliwego pochodzenia, była to kobieta surowa,
                        popędliwa, a energiczna, którą mąż jeden utrzymać w ryzie umiał. Po jego
                        śmierci, zagarnęła w żelazne ręce rządy w Rozłogach. Służba drżała przed nią
                        — dworzyszczowi bali się jej jak ognia, sąsiadom dała się wkrótce we znaki.
                        W trzecim roku swych rządów, po dwakroć zbrojno najeżdżała Siwińskich w
                        Browarkach, sama przebrana po męsku, konno przywodząc czeladzi i najętym
                        kozakom. Gdy raz pułki księcia Jeremiego pogromiły watahę Tatarów, swawolącą
                        koło Siedmiu mogił, kniahini na czele swoich ludzi zniosła ze szczętem kupę
                        niedobitków, która się aż pod Rozłogi zapędziła. W Rozłogach też usadowiła
                        się na dobre i poczęła je uważać za swoją i swoich synów własność. Synów
                        tych kochała jak wilczyca młode, ale sama będąc prostaczką, nie pomyślała o
                        przystojnem dla nich wychowaniu. Mnich greckiego obrządku, sprowadzony z
                        Kijowa, wyuczył ich czytać i pisać — na czem też skończyła się <pb n="068"
                        />edukacya. A przecie niedaleko były Łubnie, a w nich dwór książęcy, na
                        którymby młodzi kniaziowie mogli nabrać poloru, wyćwiczyć się w kancelaryi,
                        w sprawach publicznych, lub, zaciągnąwszy się pod chorągwie, w szkole
                        rycerskiej. Kniahini miała wszelako swoje powody, dla których nie oddawała
                        ich do Łubniów.</p>
                    <p>A nużby książę Jeremi przypomniał sobie czyje są Rozłogi i wejrzał w opiekę
                        nad Heleną, albo sam dla pamięci Wasila tę opiekę chciał sprawować?
                        Przyszłoby chyba wówczas wynosić się z Rozłogów — wolała więc kniahini, by w
                        Łubniach zapomniano, że jacy Kurcewicze żyją na świecie. Ale też za to
                        młodzi kniaziowie hodowali się wpół-dziko i więcej po kozacku, niż po
                        szlachecku. Pacholętami jeszcze będąc, brali udział w poswarkach starej
                        kniahini, w zajazdach na Siwińskich, w wyprawach na kupy tatarskie. Czując
                        wrodzony wstręt do książek i pisma, po całych dniach strzelali z łuków, lub
                        wprawiali ręce we władanie kiścieniami, szablą, w rzucanie arkanów. Nie
                        zajmowali się nawet i gospodarstwem, bo go nie puszczała z rąk matka. I żal
                        było patrzeć na tych potomków znakomitego rodu, w których żyłach płynęła
                        krew książęca, ale których obyczaje były surowe i grube, a umysły i
                        zatwardziałe serca przypominały step nieuprawny. Tymczasem wyrastali jak
                        dęby; wiedząc wszelako to do siebie, iż są prostakami, wstydzili się żyć ze
                        szlachtą, a natomiast milszem im było towarzystwo dzikich watażków
                        kozackich. Wcześnie też weszli w komitywę z Niżem, gdzie ich za towarzyszów
                        uważano. Czasem po pół roku siedzieli na Siczy; chodzili na „przemysł“ z
                        kozakami, brali udział w wyprawach na Turków i Tatarów, które w końcu stały
                        się głównem i ulubionem ich zajęciem. Matka nie <pb n="069"/>przeciwiała się
                        temu, bo często przywozili zdobycz obfitą. Wszelako na jednej z takich
                        wypraw, najstarszy Wasil dostał się w ręce pogańskie. Bracia przy pomocy
                        Bohuna i jego Zaporożców odbili go wprawdzie, ale z wykapanemi oczami. Od
                        tej pory ten w domu siedzieć musiał; jako dawniej był najdzikszy, tak potem
                        złagodniał bardzo i w rozmyślaniach a nabożeństwie się zatopił. Młodzi
                        prowadzili dalej wojenne rzemiosło, które w końcu przydomek kniaziów-kozaków
                        im zjednało. Dość też było spojrzeć na Rozłogi-Siromachy, by odgadnąć, jacy
                        w nich ludzie mieszkają. Gdy poseł i pan Skrzetuski zajechali przez bramę ze
                        swymi wozami, ujrzeli nie dwór, ale raczej obszerną szopę, z ogromnych
                        bierwion dębowych zbitą, z wązkiemi, podobnemi do strzelnic oknami.
                        Mieszkania dla czeladzi i kozaków, stajnie, śpichlerze i lamusy przytykały
                        do tego dworu bezpośrednio, tworząc budowę nieforemną, z wielu to wyższych,
                        to niższych części złożoną, na zewnątrz tak ubogą i prostacką, że gdyby nie
                        światła w oknach, trudnoby ją za mieszkanie ludzi poczytać. Na majdanie
                        przed domem widać było dwa żórawie studzienne, bliżej bramy słup z kołem na
                        szczycie, na którem siadywał niedźwiedź chowany. Brama potężna, z takichże
                        bierwion dębowych, dawała przejście na majdan, który cały był otoczony rowem
                        i palisadą.</p>
                    <p>Widocznie było to miejsce obronne, przeciw napadom i najazdom zabezpieczone.
                        We wszystkiem też przypominało kresową pałankę kozacką, a lubo większość
                        siedzib szlacheckich na kresach takiego, a nie innego była pokroju, ta
                        przecie bardziej jeszcze od innych wyglądała na jakieś drapieżne gniazdo.
                        Czeladź, która naprzeciw gości wyszła z pochodniami, podobniejsza była do
                        zbójów, niż do ludzi służbowych. Wielkie psy na <pb n="070"/>majdanie
                        targały za łańcuchy, jakby chciały się urwać i rzucić na przybyłych, ze
                        stajen dobywało się rżenie koni, młodzi Bułyhowie wraz z matką poczęli wołać
                        na służbę, rozkazywać i przeklinać. Wśród takiego harmideru, goście weszli
                        do środka domu, ale tu dopiero pan Rozwan Ursu, który widząc poprzednio
                        dzikość i mizeryą siedliska, prawie żałował, iż się dał zaprosić na nocleg,
                        zdumiał prawdziwie na widok tego, co ujrzały jego oczy. Wnętrze domu zgoła
                        nie odpowiadało jego lichym zewnętrznym pozorom. Najprzód weszli do
                        obszernej sieni, której ściany całkiem prawie pokryte były zbroją, orężem i
                        skórami dzikich zwierząt.</p>
                    <p>W dwóch ogromnych grubach paliły się kłody drzewa, a przy jasnym ich blasku
                        widać było bogate rzędy końskie, błyszczące pancerze, karaceny tureckie, na
                        których tu i owdzie świeciły drogie kamienie, druciane koszulki ze złoconymi
                        guzami na spięciach, półpancerze, nabrzuśniki, ryngrafy, stalowe harnasze
                        wielkiej ceny, hełmy polskie i tureckie, oraz misiurki z wierzchami od
                        srebra. Na przeciwległej ścianie wisiały tarcze, których już nie używano w
                        wieku ówczesnym, obok nich kopie polskie i dziryty wschodnie, siecznego
                        oręża też dosyć od szabli, aż do gindżałów i jataganów, których głownie
                        migotały różnymi kolorami jak gwiazdki w blasku ognia. Po kątach zwieszały
                        się wiązki skór lisich, wilczych, niedźwiedzich, kunich i gronostajowych —
                        owoc myślistwa kniaziów. Niżej wzdłuż ścian, drzemały na obręczach
                        jastrzębie, sokoły i wielkie berkuty, sprowadzane z dalekich stepów
                        wschodnich, a używane do pościgu wilków.</p>
                    <p>Z sieni owej goście przeszli do wielkiej gościnnej komnaty. I tu na kominie z
                        okapem palił się rzęsisty <pb n="071"/>ogień. W komnacie tej większy był
                        jeszcze przepych, niż w sieni. Gołe belki w ścianach pookrywane były
                        makatami, na podłodze rozścielały się przepyszne wschodnie kobierce. W
                        pośrodku stał długi stół na krzyżowych nogach, sklecony z prostych desek, na
                        nim zaś roztruhany całe złocone lub rznięte ze szkła weneckiego. Pod
                        ścianami mniejsze stoły, komody i półki, na nich sepety, puzdra nabijane
                        bronzem, mosiężne świeczniki i zegary zrabowane czasu swego przez Turków
                        Wenecyanom, a przez kozaków Turkom. Cała komnata założona była mnóstwem
                        przedmiotów zbytkownych, częstokroć niewiadomego dla gospodarzy użycia.
                        Wszędzie przepych mieszał się z największą stepową prostotą. Cenne komody
                        tureckie nabijane bronzem, hebanem, perłową macicą, stały obok
                        nieheblowanych półek, proste drewniane krzesła obok miękkich sof, krytych
                        kobiercami. Poduszki, leżące modą wschodnią na sofach, miały pokrowce z
                        altembasu lub bławatów, ale rzadko były wypchane kwapiem, częściej sianem
                        lub grochowinami. Kosztowne tkaniny i zbytkowne przedmioty było to tak zwane
                        „dobro“ tureckie, tatarskie, częścią kupione za byle co od kozaków, częścią
                        zdobyte na licznych wojnach jeszcze przez starego kniazia Wasila, częścią w
                        czasie wypraw z Niżowcami przez młodych Bułyhów, którzy woleli puszczać się
                        czajkami na Czarne morze, niż żenić się lub gospodarstwa pilnować. Wszystko
                        to nie dziwiło zgoła pana Skrzetuskiego, znającego dobrze domy kresowe, ale
                        bojar wołoski zdumiewał się, widząc wśród tego przepychu Kurcewiczów
                        ubranych w jałowicze buty i w kożuchy niewiele lepsze od tych, jakie nosiła
                        służba; dziwił się również i pan Longin Podbipięta, przywykły na Litwie do
                        innych porządków.</p>
                    <pb n="072"/>
                    <p>Tymczasem młodzi kniaziowie podejmowali gości szczerze i z wielką ochotą,
                        lubo mało otarci w świecie, czynili to manierą tak niezgrabną, iż namiestnik
                        zaledwo mógł uśmiech powściągnąć.</p>
                    <p>Starszy Simeon mówił:</p>
                    <p>— Radziśmy waszmościom i wdzięczni za łaskę. Dom nasz — dom wasz — tak też i
                        bądźcie, jak u siebie. Kłaniamy panom dobrodziejstwu w nizkich progach.</p>
                    <p>I lubo nie znać było w tonie jego mowy żadnej pokory, ani rozumienia jakoby
                        przyjmował wyższych od siebie, przecież kłaniał im się obyczajem kozackim w
                        pas, a za nim kłaniali się i młodsi bracia, sądząc, że tego gościnność
                        wymaga, i mówiąc:</p>
                    <p>— Czołem waszmościom, czołem!...</p>
                    <p>Tymczasem kniahini, szarpnąwszy Bohuna za rękaw, wyprowadziła go do innej
                        komnaty.</p>
                    <p>— Słysz, Bohun — rzekła pośpiesznie — nie mam czasu długo gadać. Widziałam,
                        że ty tego młodego szlachcica na ząb wziął i zaczepki z nim szukasz?</p>
                    <p>— Maty — odpowiedział kozak, całując starą w rękę.—Świat szeroki, jemu inna
                        droga, mnie inna. Ani ja go znał, ni o nim słyszał, ale niech mi się nie
                        pochyla do kniaziówny, bo jakem żyw, szablą w oczy zaświecę.</p>
                    <p>— Hej oszalał, oszalał! A gdzie głowa, kozacze? Co się z tobą dzieje? Czy ty
                        chcesz zgubić nas i siebie? To jest żołnierz Wiśniowieckiego i namiestnik,
                        człowiek znaczny, bo od księcia do chana posłował. Niech mu włos z głowy
                        spadnie pod naszym dachem, wiesz co będzie? Oto wojewoda obróci oczy na
                        Rozłogi, jego pomści, nas wygna na cztery wiatry, a Helenę do Łubniów
                        zabierze — i co wówczas? Czy i z nim zadrzesz? Czy na Łubnie napadniesz?
                        Spróbuj, jeśli chcesz pala <pb n="073"/>posmakować, kozacze zatracony!...
                        Chyla się szlachcic do dziewczyny, nie chyla, ale jak przyjechał, pojedzie i
                        będzie spokój. Hamujże ty się, a nie chcesz, to ruszaj skądeś przybył, bo
                        nam tu nieszczęścia naprowadzisz!</p>
                    <p>Kozak gryzł wąs, sapał, ale zrozumiał, że kniahini ma słuszność.</p>
                    <p>— Oni jutro odjadą, matko — rzekł — a ja się pohamuję, niech jedno
                        czarnobrewa nie wychodzi do nich.</p>
                    <p>— A tobie co? Żeby myśleli, że ją więżę. Otóż wyjdzie, bo ja tego chcę. Ty mi
                        tu w domu nie przewodź, boś nie gospodarz.</p>
                    <p>— Nie gniewajcie się, kniahini. Skoro inaczej nie można, to będę im jako
                        tureckie bakalie słodki. Zębem nie zgrzytnę, do głowni nie sięgnę, choćby
                        mnie gniew i pożarł, choćby dusza jęczeć miała. Niechże będzie wasza
                        wola.</p>
                    <p>— A to tak gadaj, sokole, teorban weź, zagraj, zaśpiewaj, to ci i na duszy
                        lżej się zrobi. A teraz chodź do gości.</p>
                    <p>Wrócili do gościnnej komnaty, w której kniaziowie, nie wiedząc jak gości
                        bawić, wciąż ich zapraszali, by byli sobie radzi, i kłaniali im się w pas.
                        Tu zaraz pan Skrzetuski spojrzał ostro a dumnie w oczy Bohunowi, ale nie
                        znalazł w nich zaczepki, ni wyzwania. Twarz młodego watażki jaśniała
                        uprzejmą wesołością, tak dobrze symulowaną, że mogłaby omylić
                        najwprawniejsze oko. Namiestnik przyglądał mu się bacznie, gdyż poprzednio w
                        ciemności nie mógł dojrzeć jego rysów. Teraz ujrzał mołojca smukłego jak
                        topola, z obliczem smagłem, zdobnem w bujny czarny wąs, zwieszający się ku
                        dołowi. Wesołość na tej twarzy przebijała przez ukraińską zadumę, jako
                        słońce przez mgłę. Czoło miał <pb n="074"/>watażka wysokie, na które spadała
                        czarna czupryna w postaci grzywki, ułożonej w pojedyncze kosmyki, obcięte w
                        równe ząbki nad silną brwią. Nos orli, rozdęte nozdrza i białe zęby,
                        połyskujące przy każdym uśmiechu, nadawały tej twarzy wyraz trochę
                        drapieżny, ale wogóle był to typ piękności ukraińskiej, bujnej, barwnej i
                        zawadyackiej. Nad podziw świetny ubiór wyróżniał także stepowego mołojca od
                        przybranych w kożuchy kniaziów. Bohun miał na sobie żupan z cienkiej lamy
                        srebrnej i czerwony kontusz, którą to barwę nosili wszyscy kozacy
                        perejasławscy. Biodra otaczał mu pas krepowy, od którego bogata szabla
                        zwieszała się na jedwabnych rapciach; ale i szabla i ubiór gasły przy
                        bogactwie tureckiego gindżału, zatkniętego za pas, którego głownia tak była
                        nasadzona kamieniami, że aż skry sypały się od niej. Tak przybranego każdyby
                        snadnie poczytał raczej za jakie paniątko wysokiego rodu, niż za kozaka,
                        zwłaszcza że i jego swoboda, jego wielkopańskie maniery nie zdradzały
                        nizkiego pochodzenia. Zbliżywszy się do pana Longina, wysłuchał historyi o
                        przodku Stowejce i o ścięciu trzech krzyżaków, a potem zwrócił się do
                        namiestnika i jak gdyby nic pomiędzy nimi nie zaszło, spytał z całą
                        swobodą:</p>
                    <p>— Wasza mość, słyszę, z Krymu powracasz?</p>
                    <p>— Z Krymu — odparł sucho namiestnik.</p>
                    <p>— Byłem tam i ja, a chociażem się do Bachczysaraju nie zapędzał, przecie
                        mniemam, że i tam będę, jeśli się one pomyślne wieści sprawdzą.</p>
                    <p>— O jakich wieściach waść mówisz?</p>
                    <p>— Są głosy, że jeśli król miłościwy wojnę z Turczynem zacznie, to książę
                        wojewoda Krym ogniem i mieczem nawiedzi, od których wieści wielka jest
                        radość na <pb n="075"/>całej Ukrainie i na Niżu, bo jeśli pod takim wodzem
                        nie pohulamy w Bachczysaraju, tedy pod żadnym.</p>
                    <p>— Pohulamy, jak Bóg w niebie! — ozwali się Kurcewicze.</p>
                    <p>Porucznika ujął respekt, z jakim watażka odzywał się o księciu, przeto
                        uśmiechnął się i rzekł łagodniejszym już tonem:</p>
                    <p>— Waści widzę, nie dość wypraw z niżowcami, które cię przecie sławą
                        okryły.</p>
                    <p>— Mała wojna, mała sława; wielka wojna, wielka sława. Konaszewicz Sahajdaczny
                        nie na czajkach, ale pod Chocimem jej nabył.</p>
                    <p>W tej chwili drzwi się otworzyły i do komnaty wszedł zwolna Wasil, najstarszy
                        z Kurcewiczów, prowadzony za rękę przez Helenę. Był to człowiek dojrzałych
                        lat, wybladły i wychudły, z twarzą ascetyczną i smętną, przypominającą
                        bizantyjskie obrazy świętych. Długie włosy, posiwiałe przedwcześnie od
                        nieszczęść i bólu, spadały mu aż na ramiona, a zamiast oczu miał dwie
                        czerwone jamy, w ręku trzymał krzyż mosiężny, którym począł żegnać komnatę i
                        wszystkich obecnych.</p>
                    <p>— W imię Boga i Ojca, w imię Spasa i Świętej Przeczystej — mówił — jeśli
                        apostołami jesteście i dobre nowiny niesiecie, witajcie w progach
                        chrześcijańskich. Amen!</p>
                    <p>— Wybaczcie waszmościowie — mruknęła kniahini — on ma rozum pomieszany.</p>
                    <p>Wasil zaś żegnał wciąż krzyżem i mówił dalej:</p>
                    <p>— Jako stoi w „Biesiadach apostolskich“: „którzy przeleją krew za wiarę,
                        zbawieni będą; którzy polegną dla dóbr ziemskich, dla zysku lub zdobyczy —
                        mają być potępieni...“ Módlmy się! gorze wam bracia! gorze mnie, <pb n="076"
                        />bośmy dla zdobyczy wojnę czynili! Boże, bądź miłościw nam grzesznym! Boże,
                        bądź miłościw... A wy, mężowie, którzy przybyliście z daleka, jakie nowiny
                        niesiecie? jesteście apostołami?</p>
                    <p>Umilkł i zdawał się czekać na odpowiedź, więc namiestnik odpowiedział po
                        chwili:</p>
                    <p>— Daleko nam od tak wysokiej szarży. Żołnierzami tylko jesteśmy, gotowymi
                        poledz za wiarę.</p>
                    <p>— Tedy będziecie zbawieni — rzekł ślepy — ale dla nas nie nadeszła jeszcze
                        godzina wyzwolenia... Gorze wam, bracia! gorze mnie!</p>
                    <p>Ostatnie słowa wymówił prawie jęcząc i taka niezmierna rozpacz malowała się
                        na jego twarzy, że goście nie wiedzieli, co mają począć. Tymczasem Helena
                        posadziła go na krześle, sama zaś wybiegłszy do sieni, wróciła po chwili z
                        lutnią w ręku.</p>
                    <p>Ciche dźwięki ozwały się w komnacie, a do wtóru im kniaziówna poczęła śpiewać
                        pieśń pobożną:</p>
                    <quote>
                        
                            <l>I w noc i we dnie wołam do Cię Panie!</l>
                            <l> Pofolguj męce i łzom żałośliwym,</l>
                            <l> Bądź mnie grzesznemu ojcem miłościwym,</l>
                            <l rend="indent">Usłysz wołanie.</l>
                        
                    </quote>
                    <p>Niewidomy przechylił w tył głowę i słuchał słów pieśni, które zdawały się
                        działać jak balsam kojący, bo z twarzy znikały mu stopniowo ból i
                        przerażenie; nakoniec głowa spadła mu na piersi i tak pozostał jakby w
                        pół-śnie, pół-odrętwieniu.</p>
                    <p>— Byle nie przerywać śpiewania, już on się całkiem uspokoi — rzekła z cicha
                        kniahini. — Widzicie waszmościowie, waryacya jego polega na tem, że ciągle
                            <pb n="077"/>czeka apostołów i byle kto do domu przyjechał, zaraz
                        wychodzi pytać, czy nie apostołowie...</p>
                    <p>Tymczasem Helena śpiewała dalej:</p>
                    <quote>
                        
                            <l>Wskaż-że mi drogę, o Panie nad Pany,</l>
                            <l> Bom jako pątnik na pustyń bezdrożu,</l>
                            <l> Lub jak wśród fali na niezmiernem morzu</l>
                            <l rend="indent">Korab zbłąkany.</l>
                        
                    </quote>
                    <p>Słodki głos jej brzmiał coraz silniej i z tą lutnią w ręku, z oczyma
                        wzniesionemi do góry była tak cudna, że namiestnik oczu nie mógł od niej
                        oderwać. Zapatrzył się w nią, utonął w niej — o świecie zapomniał.</p>
                    <p>Z zachwytu rozbudziły go dopiero słowa starej kniahini:</p>
                    <p>— Dosyć tego! Już on się teraz nieprędko rozbudzi A tymczasem proszę
                        ichmościów na wieczerzę.</p>
                    <p>— Prosimy na chleb i sól! — ozwali się za matką młodzi Bułyhowie.</p>
                    <p>Pan Rozwan, jako kawaler wielkich manier, podał ramię kniahini, co widząc,
                        pan Skrzetuski sunął zaraz do kniaziówny Heleny. Serce zmiękło w nim jak
                        wosk, gdy czuł jej rękę na swojej, z oczu aż skry poszły — i rzekł:</p>
                    <p>— Snać już chyba i anieli w niebie cudniej nie śpiewają od waćpanny.</p>
                    <p>— Grzeszysz, rycerzu, przyrównywając moje śpiewanie do anielskiego —
                        odpowiedziała Helena.</p>
                    <p>— Nie wiem czy grzeszę, ale to pewno, że chętnie dałbym sobie oczy wykapać,
                        byle twego śpiewania do śmierci słuchać. Ale cóż mówię! Ślepym będąc, nie
                        mógłbym ciebie widzieć, co również byłoby męką nieznośną.</p>
                    <pb n="078"/>
                    <p>— Nie mów tego waszmość, gdyż wyjechawszy stąd jutro, jutro zapomnisz.</p>
                    <p>— O, nie stanie się to, gdyż takem się w waćpannie rozkochał, iż po wiek
                        żywota mego innego afektu znać nie chcę, a tego nigdy nie zapomnę.</p>
                    <p>Na to szkarłatny rumieniec oblał twarz kniaziówny, pierś poczęła falować
                        mocniej. Chciała odpowiedzieć, ale tylko wargi jej drżały — więc pan
                        Skrzetuski mówił dalej:</p>
                    <p>— Waćpanna raczej zapomnisz o mnie przy owym kraśnym watażce, który twemu
                        śpiewaniu na bałabajce przygrywał będzie.</p>
                    <p>— Nigdy, nigdy! — szepnęła dziewczyna. — Ale waćpan się jego strzeż, to
                        straszny człowiek.</p>
                    <p>— Co mi tam jeden kozak znaczy, a choćby też i cała Sicz z nim trzymała, jam
                        się dla ciebie na wszystko ważyć gotowy. Tyś mi jest właśnie jako klejnot
                        bez ceny, tyś mój świat, jeno niech wiem, żeś mi jest wzajemną.</p>
                    <p>— Ciche „tak“ zadźwięczało jak rajska muzyka w uszach pana Skrzetuskiego i
                        zaraz wydało mu się, że w nim przynajmniej dziesięć serc bije; w oczach mu
                        pojaśniało wszystko, jakoby promienie słoneczne na świat padły; uczuł w
                        sobie jakieś moce nieznane, jakieś skrzydła u ramion. Przy wieczerzy mignęła
                        mu kilkakroć twarz Bohuna, która była zmieniona bardzo i blada, ale
                        namiestnik, mając wzajemność Heleny, nie dbał o tego współzawodnika. „Jechał
                        go sęk! — myślał sobie — niechże mi w drogę nie włazi, bo go zetrę“. Zresztą
                        myśli jego szły w inną stronę.</p>
                    <p>Czuł oto, że Helena siedzi przy nim tak blizko, iż prawie ramieniem dotyka
                        jej ramienia, widział rumieńce <pb n="079"/>nieschodzące z jej twarzy, od
                        których bił żar, widział pierś falującą i oczy, to skromnie spuszczone i
                        rzęsami nakryte, to błyszczące jak dwie gwiazdy. Bo też Helena, choć
                        zahukana przez Kurcewiczową, choć żyjąca w sieroctwie, smutku i obawie, była
                        przecie ukrainką o krwi ognistej. Gdy tylko padły na nią ciepłe promienie
                        miłości, zaraz zakwitła jak róża i do nowego nieznanego rozbudziła się
                        życia. W jej twarzy zabłysło szczęście, odwaga, a te porywy, walcząc ze
                        wstydem dziewiczym, umalowały jej policzki w śliczne kolory różane. Więc pan
                        Skrzetuski mało ze skóry nie wyskoczył. Pił na umór, ale miód nie działał na
                        niego, bo już był pijany miłością. Nie widział nikogo więcej przy stole,
                        tylko swoją dziewczynę. Nie widział, że Bohun bladł coraz bardziej i coraz
                        macał głowni swego gindżału; nie słyszał jak pan Longin opowiadał po raz
                        trzeci o przodku Stowejce, a Kurcewicz o swoich wyprawach po „dobro
                        tureckie“. Pili wszyscy prócz Bohuna, a najlepszy przykład dawała stara
                        kniahini, wnosząc kusztyki to za zdrowie gości, to za zdrowie miłościwego
                        księcia pana, to wreszcie hospodara Lupuła. Była też mowa o ślepym Wasilu, o
                        jego dawniejszych przewagach rycerskich, o nieszczęsnej wyprawie i
                        teraźniejszej waryacyi, którą najstarszy Simeon tak tłómaczył:</p>
                    <p>— Zważcie waszmościowie, iż gdy najmniejsze źdźbło w oku patrzeć przeszkadza,
                        jakże tedy znaczne kawały smoły, dostawszy się do rozumu, nie miały go o
                        pomieszanie przyprawić?</p>
                    <p>— Bardzo to jest delikatne instrumentum — zauważył na to pan Longin.</p>
                    <p>Wtem stara kniahini spostrzegła zmienioną twarz Bohuna.</p>
                    <pb n="080"/>
                    <p>— Co tobie, sokole?</p>
                    <p>— Dusza boli, maty — rzekł posępnie — ale kozacze słowo nie dym, więc
                        zdzierżę.</p>
                    <p>— Terpy synku, mohorycz bude.</p>
                    <p>Wieczerza była skończona — ale miodu dolewano ciągle do kusztyków. Przyszli
                        też kozaczkowie wezwani do tańcowania na tem większą ochotę. Zadźwięczały
                        bałabajki i bębenek, przy których odgłosach zaspane pacholęta musiały
                        pląsać. Później i młodzi Bułyhowie poszli w prysiudy. Stara kniahini,
                        wziąwszy się pod boki, poczęła dreptać w miejscu, a podrygiwać, a
                        podśpiewywać, co widząc, pan Skrzetuski, sunął z Heleną do tańca. Gdy ją
                        objął rękoma, zdawało mu się, iż kawał nieba przyciska do piersi. W
                        zawrotach tańca długie jej warkocze omotały mu szyję, jakby dziewczyna
                        chciała go przywiązać do siebie na zawsze. Nie wytrzymał tedy szlachcic, ale
                        gdy rozumiał, że nikt nie patrzy, pochylił się i z całej mocy pocałował jej
                        słodkie usta.</p>
                    <p>Późno w noc znalazłszy się sam na sam z panem Longinem w izbie, w której
                        posłano im do spania, porucznik zamiast iść spać, siadł na tapczanie i
                        rzekł:</p>
                    <p>— Z innym to już człowiekiem jutro waćpan do Łubniów pojedziesz!</p>
                    <p>Podbipięta, który właśnie ukończył pacierze, otworzył szeroko oczy i
                        spytał:</p>
                    <p>— Tak bo cóż? czy waszmość tu zostaniesz?</p>
                    <p>— Nie ja zostanę, ale serce zostanie, a jedno dulcis recordatio ze mną
                        pojedzie. Widzisz mnie waćpan w wielkiej alteracyi, gdyż od żądz tkliwych
                        ledwie że tchu oribus mogę złapać.</p>
                    <p>— To waćpan zakochał się w kniaziównie?</p>
                    <p>— Nieinaczej, jako żyw tu przed waćpanem <pb n="081"/>siedzę. Sen ucieka mnie
                        od powiek i jeno do wzdychania mam ochotę, od którego chyba cały w parę się
                        rozpłynę — co waćpanu powiadam dlatego, że mając serce czułe i afektów
                        głodne, snadnie mękę moją zrozumiesz.</p>
                    <p>Pan Longin sam wzdychać począł, na znak, że męczarnie miłości rozumie, po
                        chwili zaś spytał żałośnie:</p>
                    <p>— A może waćpan takoż czystość ślubował?</p>
                    <p>— Pytanie waścine jest nie do rzeczy, bo gdyby wszyscy podobne śluby czynili,
                        tedyby genus humanum zginąć musiał.</p>
                    <p>Wejście sługi przerwało dalszą rozmowę. Był to stary Tatar, o bystrych
                        czarnych oczach i pomarszczonej jak suszone jabłko twarzy. Wszedłszy, rzucił
                        znaczące spojrzenie na Skrzetuskiego i spytał:</p>
                    <p>— A czy nie trzeba czego waszmościom? może miodu po kusztyczku do
                        poduszki?</p>
                    <p>— Nie trzeba.</p>
                    <p>Tatar zbliżył się do Skrzetuskiego i mruknął:</p>
                    <p>— Mam dla W. pana słówko od panny.</p>
                    <p>— Bądźże mi Pandarem! — zawołał radośnie namiestnik. — Możesz też mówić przy
                        tym kawalerze, bom się przed nim spuścił z sekretu.</p>
                    <p>Tatar wydobył z za rękawa kawałek wstążki:</p>
                    <p>— Panna przysyła W. panu tę szarfę i to kazała powiedzieć, że miłuje go z
                        całej duszy.</p>
                    <p>Porucznik porwał szarfę i począł ją z uniesieniem całować i do piersi
                        przyciskać, a dopiero ochłonąwszy nieco spytał:</p>
                    <p>— Co ci zleciła powiedzieć?</p>
                    <p>— Że miłuje waszmość pana z całej duszy.</p>
                    <p>— Naści-że talera za musztuluk. Rzekła tedy, że mię miłuje?</p>
                    <pb n="082"/>
                    <p>— Tak jest!</p>
                    <p>— Naści-że jeszcze talera. Niechże ją Bóg błogosławi, boć i ona mi najmilsza.
                        Powiedzże jej... albo czekaj: sam do niej pisać będę; przynieś mi jeno
                        inkaustu, piór i papieru.</p>
                    <p>— Czego? — spytał Tatar.</p>
                    <p>— Inkaustu, piór i papieru.</p>
                    <p>— Tego u nas w domu niema. Za kniazia Wasila było — i potem, jak się młodzi
                        kniaziowie pisać od czerńca uczyli — ale to już dawno.</p>
                    <p>Pan Skrzetuski klasnął palcami.</p>
                    <p>— Mości Podbipięto, nie masz wasze inkaustu i piór?</p>
                    <p>Litwin rozłożył ręce i wzniósł oczy do góry.</p>
                    <p>— Tfy do licha! — rzecze porucznik — otom jest w kłopocie!</p>
                    <p>Tymczasem Tatar usiadł w kuczki przed ogniem.</p>
                    <p>— Po co pisać — rzekł, grzebiąc w węglach. — Panna spać poszła. A co masz
                        wasza miłość jej napisać, to jutro powiedzieć można.</p>
                    <p>— Kiedy tak, to co innego. Wiernyś, jak widzę, sługa kniaziówny. Naści-że
                        trzeciego talera. — Dawno służysz?</p>
                    <p>— Ho! ho! czternaście lat temu, jako mnie kniaź Wasil w jassyr wziął — i od
                        tej pory służyłem mu wiernie, a gdy onej nocy odjeżdżał na przepadłe imię,
                        to dziecko Konstantynu zostawił, a do mnie rzekł: Czechły! i ty nie
                        odstąpisz dziewczyny i będziesz jej strzegł, jak oka w głowie. Łacha ił
                        Ałła!</p>
                    <p>— Tak też i czynisz?</p>
                    <p>— Tak też i czynię, i patrzę.</p>
                    <p>— Mów, co widzisz? Jak tu kniaziównie?</p>
                    <pb n="083"/>
                    <p>— Źle tu myślą o niej, bo ją chcą dać Bohunowi, któren jest pies
                        potępiony.</p>
                    <p>— O! nie będzie z tego nic! znajdzie się komu za nią ująć!</p>
                    <p>— Tak! — rzekł stary, potrząsając palące się głownie. — Oni ją chcą dać
                        Bohunowi, by ją wziął i poniósł jako wilk jagnię, a ich w Rozłogach zostawił
                        — bo Rozłogi jej, nie ich, po kniaziu Wasilu. On też Bohun to uczynić gotów,
                        bo po komyszach więcej ma złota i srebra, niżeli piasku w Rozłogach, ale ona
                        ma go w nienawiści od pory, jak przy niej człowieka czekanem rozszczepił.
                        Krew padła między nich i nienawiść wyrosła. Bóg jest jeden!</p>
                    <p>Namiestnik tej nocy usnąć nie mógł. Chodził po izbie, patrzył w księżyc i w
                        myśli różne ważył postanowienia. Zrozumiał teraz grę Bułyhów. Gdyby
                        kniaziównę szlachcic jakiś okoliczny pojął, toby się upomniał o Rozłogi i
                        miałby słuszność, bo się jej należały; a może zażądałby jeszcze rachunków z
                        opieki. Dla tej to przyczyny i tak już skozaczeni Bułyhowie postanowili dać
                        dziewczynę kozakowi. O czem myśląc pan Skrzetuski pięście ściskał i miecza
                        szukał wedle siebie. Postanowił więc rozbić te machinacye i czuł się na
                        siłach to uczynić. Przecie opieka nad Heleną należała i do księcia
                        Jeremiego, raz że Rozłogi były puszczone od Wiśniowieckich staremu Wasilowi,
                        powtóre, że sam Wasil z Baru pisał list do księcia, prosząc o opiekę. Tylko
                        nawał spraw publicznych, wojny i wielkie przedsięwzięcia mogły sprawić, że
                        wojewoda dotąd w opiekę nie wejrzał. Ale dość będzie słowem mu przypomnieć,
                        a sprawiedliwość uczyni.</p>
                    <p>Szaro już robiło się na świecie, gdy pan <pb n="084"/>Skrzetuski rzucił się
                        na posianie. Spał twardo i nazajutrz zbudził się z gotowem postanowieniem.
                        Ubrali się tedy z panem Longinem śpiesznie, ile że i wozy stały już w
                        gotowości, a żołnierze pana Skrzetuskiego siedzieli na koniach gotowi do
                        odjazdu. W gościnnej izbie poseł pokrzepiał się polewką w towarzystwie
                        Kurcewiczów i starej kniahini; Bohuna tylko nie było; niewiadomo: spał
                        jeszcze, czy odjechał.</p>
                    <p>Posiliwszy się, Skrzetuski rzekł:</p>
                    <p>— Mościa pani! Tempus fugit, za chwilę na koń nam siadać trzeba, nim więc
                        podziękujemy wdzięcznem sercem za gościnę, mam ja tu ważną sprawę, o
                        którejbym chciał z jejmość panią i z ichmość jej synami kilka słów na
                        osobności pomówić.</p>
                    <p>Na twarzy kniahini odmalowało się zdziwienie; spojrzała na synów, na posła i
                        pana Longina, jakby pragnąc z ich twarzy odgadnąć o co idzie, i z pewnym
                        niepokojem w głosie rzekła:</p>
                    <p>— Służę waszmości.</p>
                    <p>Poseł chciał wstawać, ale mu nie dozwoliła, natomiast przeszli do owej sieni,
                        pokrytej zbroją i orężem. Młodzi kniaziowie ustawili się szeregiem za matką,
                        która, stanąwszy naprzeciw Skrzetuskiego, spytała:</p>
                    <p>— O jakiejże sprawie waćpan chcesz mówić?</p>
                    <p>Namiestnik utkwił w niej wzrok bystry, surowy prawie i rzekł:</p>
                    <p>— Wybacz jejmość i wy, młodzi kniaziowie, że przeciw zwyczajowi postępując,
                        zamiast przez zacnych posłów mówić, sam w sprawie mej rzecznikiem będę. Ale
                        nie może być inaczej, a gdy z musem nikt walczyć nie zdoła, przeto bez
                        dłuższego kunktatorstwa, przedstawiam jejmość pani i ichmościom, jako
                        opiekunom, moją <pb n="085"/>pokorną prośbę, byście mi księżniczkę Helenę za
                        żonę oddać raczyli.</p>
                    <p>Gdyby w tej chwili, w czasie zimy, piorun runął na majdan w Rozłogach,
                        mniejszeby sprawił wrażenie na kniahini i jej synach, niż owe słowa
                        namiestnika. Przez chwilę spoglądali ze zdumieniem na mówiącego, który stał
                        przed nimi wyprostowany, spokojny i dziwnie dumny, jakby nie prosić, ale
                        rozkazywać zamierzał, i nie umieli znaleźć słowa odpowiedzi — a natomiast
                        kniahini pytać zaczęła:</p>
                    <p>— Jakto? waść? o Helenę?</p>
                    <p>— Ja, mościa pani — i to jest niewzruszony mój zamiar.</p>
                    <p>Nastała chwila milczenia.</p>
                    <p>— Czekam odpowiedzi imość pani.</p>
                    <p>— Wybacz waćpan — odrzekła, ochłonąwszy, kniahini, a głos jej stał się suchy
                        i ostry — zaszczyt <!-- choice>
                            <orig>do</orig>
                            --><corr>to</corr><!--
                        </choice --> dla nas nie mały prośba takiego kawalera, ale nie może z niej nic
                        być, gdyż Helenę obiecałam już komu innemu.</p>
                    <p>— Zważ wszelako waćpani, jako troskliwa opiekunka, czy to nie było przeciw
                        woli kniaziówny i czym nie lepszy niźli ten, komu ją waćpani obiecałaś.</p>
                    <p>— Mości panie! Kto lepszy, mnie sądzić. Możesz być i najlepszy, wszystko nam
                        jedno, bo cię nie znamy.</p>
                    <p>Na to namiestnik wyprostował się jeszcze dumniej, a spojrzenia jego stały się
                        jako noże ostre, choć zimne.</p>
                    <p>— Ale ja was znam, zdrajcy! — huknął. — Chcecie krewniaczkę chłopu oddać,
                        byle was tylko w zagarniętej nieprawnie włości zostawił...</p>
                    <p>— Sam zdrajco! — krzyknęła kniahini. — Tak to za gościnę płacisz, taką to
                        wdzięczność w sercu żywiesz? O żmijo! Coś za jeden? skądeś się wziął?</p>
                    <pb n="086"/>
                    <p>Młodzi Kurcewicze poczęli w palce trzaskać i po ścianach za bronią się
                        oglądać, namiestnik zaś wołał:</p>
                    <p>— Poganie! zagarnęliście włość sierocą, ale nic z tego. Za dzień, książę już
                        o tem wiedzieć będzie.</p>
                    <p>Usłyszawszy to, kniahini rzuciła się w tył izby i chwyciwszy rohatynę, szła z
                        nią do namiestnika. Kniaziowie też, porwawszy, co który mógł, ten szablę,
                        ten kiścień, ten nóż, otoczyli go półkolem, dysząc jak stado wilków
                        wściekłych.</p>
                    <p>— Do księcia pójdziesz? — wołała kniahini — a wieszli, czy żyw stąd
                        wyjdziesz? czy to nie ostatnia twoja godzina?</p>
                    <p>Skrzetuski skrzyżował ręce na piersiach i okiem nie mrugnął.</p>
                    <p>— Jako książęcy poseł z Krymu wracam — rzekł — niech tu jedną kroplę krwi
                        uronię, a w trzy dni i popiołu z tego miejsca nie zostanie, wy zaś
                        pognijecie w lochach łubniańskich. Jestli na świecie moc, coby was uchronić
                        zdołała? Nie groźcie, bo was się nie boję!</p>
                    <p>— Zginiemy, ale ty pierwej zginiesz.</p>
                    <p>— Tedy uderzaj — oto pierś moja.</p>
                    <p>Kniaziowie z matką na czele, trzymali wciąż ostrza skierowane ku piersi
                        namiestnika, ale rzekłbyś, jakieś niewidzialne łańcuchy skrępowały im ręce.
                        Sapiąc i zgrzytając zębami, szarpali się w bezsilnej wściekłości — wszelako
                        nie uderzał żaden. Ubezwładniło ich straszliwe imię Wiśniowieckiego.</p>
                    <p>Namiestnik był panem położenia.</p>
                    <p>Bezsilny gniew kniahini wylał się tylko potokiem obelg:</p>
                    <p>— Przechero! szaraku! hołyszu! kniaziowej krwi ci się zachciało — ale nic z
                        tego! Każdemu oddamy, <pb n="087"/>byle nie tobie, czego nam i sam książę
                        nakazać nie jest w stanie.</p>
                    <p>Na to pan Skrzetuski:</p>
                    <p>— Nie pora mi się z mego szlachectwa wywodzić, ale tak myślę, że wasze
                        księstwo mogłoby snadnie za niem mieczyk i tarczę nosić. Zresztą skoro chłop
                        był wam dobry, to jam lepszy. Co do fortuny mojej i ta wejść może z waszą w
                        paragon, a że mówicie, iż mnie Heleny nie dacie, to słuchajcie co powiem: i
                        ja ostawię was przy Rozłogach, rachunków z opieki nie żądając.</p>
                    <p>— Nie darowywuj tego, co nie twoje.</p>
                    <p>— Nie darowuję, jeno obietnicę na przyszłość daję i rycerskiem słowem ją
                        poręczam. Tedy wybierajcie: albo rachunki księciu z opieki złożyć i z
                        Rozłogów ustąpić, albo li mnie dziewkę oddać, a włość zatrzymać...</p>
                    <p>Rohatyna wysuwała się zwolna z rąk kniahini. Po chwili upadła z brzękiem na
                        podłogę.</p>
                    <p>— Wybierajcie — powtórzył pan Skrzetuski — aut pacem, aut bellum!</p>
                    <p>— Szczęście to — rzekła już łagodniej Kurcewiczowa — że Bohun z sokoły
                        pojechał, nie chcąc na waszmości patrzeć, bo on już wczora podejrzewał.
                        Inaczej nie byłoby tu bez krwi rozlania.</p>
                    <p>— Mościa pani, i ja szablę nie po to noszę, by mi pas obciągała.</p>
                    <p>— Uważ jednak waszmość, czy to politycznie ze strony takiego kawalera,
                        wszedłszy po dobremu w dom, tak na ludzi nastawać i dziewkę impetem brać,
                        tak właśnie, jakby z niewoli tureckiej?</p>
                    <p>— Godzi się, gdy po niewoli miała być chłopu zaprzedana.</p>
                    <p>— Tego waść o Bohunie nie mów, bo on choć <pb n="088"/>rodziców nieświadom,
                        przecie wojownik jest zawołany i rycerz sławny, a nam od dziecka znajomy, w
                        domu jakoby krewny. Któremu za jedno, czyby mu tę dziewkę odjąć, czyby go
                        nożem pchnąć.</p>
                    <p>— Mościa pani, a mnie czas w drogę, wybaczcie więc, że raz jeszcze powtórzę:
                        wybierajcie!</p>
                    <p>Kniahini zwróciła się do synów:</p>
                    <p>— A co, synkowie, mówicie na tak pokorną prośbę tego kawalera?</p>
                    <p>Bułyhowie spoglądali po sobie, trącali się łokciami i milczeli.</p>
                    <p>Nakoniec Symeon mruknął:</p>
                    <p>— Każesz bić, maty, to będziem — każesz dać dziewkę, to damy.</p>
                    <p>— Bić źle i dać źle.</p>
                    <p>Potem, zwracając się do Skrzetuskiego:</p>
                    <p>— Przycisnąłeś nas waść tak do ściany, że choć łopnąć. Bohun jest człowiek
                        szalony, gotów się ważyć na wszystko. Kto nas przed jego zemstą osłoni? Sam
                        zginie od księcia, ale nas pierwej zgubi. Co nam począć?</p>
                    <p>— Wasza głowa.</p>
                    <p>Kniahini milczała przez chwilę:</p>
                    <p>— Słuchajże, mości kawalerze. Musi to wszystko w tajemnicy zostać. Bohuna
                        wyprawiem do Perejasławia, sami z Heleną do Łubniów zjedziem, a waść
                        uprosisz księcia, by nam prezydyum do Rozłogów przysłał. Bohun ma w pobliżu
                        półtorasta semenów, z których część tu jest. Nie możesz Heleny zaraz brać,
                        bo ją odbije. Inaczej to nie może być. Jedźże więc, nikomu sekretu nie
                        powiadając, i czekaj nas.</p>
                    <p>— Byście mnie zdradzili?</p>
                    <pb n="089"/>
                    <p>— Byśmy tylko mogli! — ale nie możem, sam to widzisz. Daj słowo, że sekret do
                        czasu utrzymasz!</p>
                    <p>— Daję — a wy dajecie dziewkę?</p>
                    <p>— Bo nie możemy nie dać — choć nam Bohuna żal...</p>
                    <p>— Tfy! tfy! mości panowie — rzekł nagle namiestnik, zwracając się do kniaziów
                        — czterech was jak dębów i jednego kozaka się bojąc, zdradą go brać chcecie.
                        Chociem wam winien dziękować, jednakże powiem: nie przystoi to zacnej
                        szlachcie!</p>
                    <p>— Waść się w to nie mieszaj — zakrzyknęła kniahini. — Nie twoja to rzecz. Co
                        nam począć? Ilu waść masz żołnierzów na jego półtorasta semenów? Osłoniszże
                        nas? osłoniszże samą Helenę, którą on gwałtem porwać gotów? To nie waścina
                        rzecz. Jedźże sobie do Łubniów, a co my poczniemy, to nam wiedzieć, byleśmy
                        Helenę ci przywieźli.</p>
                    <p>— Czyńcie co chcecie: jedno wam tylko jeszcze powiem. Gdyby się tu krzywda
                        kniaziównie działa — tedy biada wam!</p>
                    <p>— Nie poczynajże sobie tak z nami, byś nas do desperacyi nie przywiódł.</p>
                    <p>— Boście jej gwałt uczynić chcieli, a i teraz, przedając ją za Rozłogi, do
                        głowy wam nie przyszło spytać: zali będzie jej po myśli moja persona?</p>
                    <p>— Zaczem spytamy jej wobec ciebie — rzekła kniahini, tłumiąc gniew, który na
                        nowo poczynał wrzeć w jej piersi, czuła bowiem doskonale pogardę w słowach
                        namiestnika. Symeon poszedł po Helenę i po chwili ukazał się wraz z nią w
                        sieni.</p>
                    <p>Wśród tych gniewów i gróźb, które zdawały się huczeć jeszcze w powietrzu, jak
                        odgłosy przemijającej <pb n="090"/>nawałnicy; wśród tych zmarszczonych brwi,
                        srogich spojrzeń i surowych twarzy, jej śliczne oblicze zabłysło, jakoby
                        słońce po burzy.</p>
                    <p>— Mościa panno! — rzekła ponuro kniahini, ukazując na Skrzetuskiego — jeśli
                        masz wolę po temu, to jest twój przyszły mąż.</p>
                    <p>Helena zbladła jak ściana, i krzyknąwszy, zakryła oczy rękoma, a potem nagle
                        wyciągnęła je ku Skrzetuskiemu.</p>
                    <p>— Prawda li to? — szeptała w upojeniu.</p>
                    <p>W godzinę później, orszak posła i namiestnikowy posuwał się zwolna, leśnym
                        gościńcem, w stronę Łubniów. Skrzetuski z panem Longinem Podbipiętą jechali
                        na czele — za nimi wozy poselskie wyciągnęły się długim pasem. Namiestnik
                        cały był pogrążony w zadumie i tęsknocie, gdy wtem z owej zadumy zbudziły go
                        urwane słowa pieśni:</p>
                    <quote>
                        
                            <l>„Tużu, tużu, serce bołyt...“</l>
                        
                    </quote>
                    <p>W głębi lasu, na wązkiej wyjeżdżonej przez chłopów drożynie, ukazał się
                        Bohun. Koń jego całkiem był pokryty pianą i błotem.</p>
                    <p>Widocznie kozak, wedle swego obyczaju, puścił się był na stepy i lasy, by się
                        wiatrem spić, zgubić w dali i zapamiętać, i to, co duszę bolało —
                        przeboleć.</p>
                    <p>Teraz wracał właśnie do Rozłogów.</p>
                    <p>Patrząc na tę przepyszną, iście rycerską postać która, mignęła tylko i
                        znikła, pan Skrzetuski mimowoli pomyślał sobie, a nawet mruknął pod
                        nosem:</p>
                    <pb n="091"/>
                    <p>— Wszelako to szczęście, że on człowieka przy niej rozszczepił.</p>
                    <p>Nagle jakiś żal ścisnął mu serce. Żal mu było jakoby i Bohuna, ale więcej
                        jeszcze tego, że związawszy się słowem kniahini, nie mógł, ot teraz,
                        popędzić za nim konia i rzec:</p>
                    <p>— Kochamy jedną, więc jednemu z nas nie żyć na świecie. Dobądź kozacze
                        szerpetyny!</p>
                </div>
                <pb n="092"/>
                <div type="chapter">
                    <head>ROZDZIAŁ V.</head>
                    <p>Przybywszy do Łubniów, nie zastał pan Skrzetuski w domu księcia, który był do
                        pana Suffczyńskiego, dawniejszego swego dworzanina, do Sieńczy na chrzciny
                        pojechał, a z nim księżna, dwie panny Zbaraskie i wiele osób ze dworu. Dano
                        tedy znać do Sieńczy i o powrocie z Krymu namiestnika, i o przybyciu posła,
                        tymczasem znajomi i towarzysze witali radośnie po długiej podróży
                        Skrzetuskiego, a zwłaszcza pan Wołodyjowski, który po ostatnim pojedynku był
                        najbliższym naszemu namiestnikowi przyjacielem. Odznaczał się ten kawaler
                        tem, iż ustawicznie był zakochany. Przekonawszy się o nieszczerości Anusi
                        Borzobohatej, zwrócił był czułe serce ku Anieli Leńskiej, pannie również z
                        fraucymeru, a gdy i ta, przed miesiącem właśnie zaślubiła pana
                        Staniszewskiego, wówczas Wołodyjowski dla pociechy jął wzdychać do starszej
                        księżniczki Zbaraskiej, Anny, synowicy księcia Wiśniowieckiego.</p>
                    <p>Wszelako sam rozumiał, iż podniósłszy tak wysoko oczy, nie mógł choćby
                        najmniejszą pokrzepiać się nadzieją, tembardziej, że i po księżniczkę
                        zgłosili się już dziewosłębowie, pan Bodzyński i pan Lassota, w imieniu pana
                        Przyjemskiego, wojewodzica łęczyckiego. <pb n="093"/>Opowiadał więc
                        nieszczęsny Wołodyjowski te nowe strapienia naszemu namiestnikowi, wcielając
                        go we wszystkie sprawy i tajemnice dworskie, których ten pół uchem słuchał,
                        mając umysł i serce czem innem zajęte. Gdyby nie owe duszne niepokoje, które
                        z miłością, choćby wzajemną, zawsze w parze chodzić zwykły, byłby się czuł
                        pan Skrzetuski szczęśliwym, wróciwszy po długiej nieobecności do Łubniów,
                        gdzie otoczyły go twarze życzliwe i ów gwar życia żołnierskiego, z którem
                        oddawna był zżyły. Albowiem Łubnie, jakkolwiek jako zamczysta rezydencya
                        pańska, mogły pod względem wspaniałości równać się ze wszystkiemi siedzibami
                        „królewiąt“, tem się wszelako od nich różniły, iż życie w nich było surowe,
                        prawdziwie obozowe. Kto nie znał tamtejszych zwyczajów i ordynku, ten,
                        przyjechawszy choćby w porze najspokojniejszej, mógł sądzić, że się tam jaka
                        wyprawa wojenna gotuje. Żołnierz przeważał tam nad dworzaninem, żelazo nad
                        złotem, dźwięk trąb obozowych nad gwarem uczt i zabaw. Wszędy panował
                        wzorowy ład i nieznana gdzieindziej dyscyplina; wszędy roiło się od
                        rycerstwa z pod różnych chorągwi: pancernych, dragańskich, kozackich,
                        tatarskich i wołoskich, pod któremi służyło nietylko całe Zadnieprze, ale
                        ochocza szlachta ze wszystkich okolic Rzpltej. Kto się chciał w prawdziwej
                        rycerskiej szkole wyćwiczyć, ten ciągnął do Łubniów; nie brakło więc tam
                        obok Rusinów, ani Mazurów, ani Litwy, ani Małopolan, ba nawet i Prusaków.
                        Piesze regimenta i artylerya, czyli tak zwany „lud ognisty“, złożone były
                        przeważnie z wyborowych Niemców, najętych na żołd wysoki — w draganach
                        służyli głównie miejscowi — Litwa w tatarskich chorągwiach, Małopolanie
                        garnęli się najchętniej pod znaki pancerne. Książę <pb n="094"/>nie pozwalał
                        też gnuśnieć rycerstwu, dlatego w obozie panował ruch ustawiczny. Jedne
                        pułki wychodziły na zmianę do stanic i polanek, inne wchodziły do stolicy —
                        po całych dniach odbywały się musztry i ćwiczenia. Czasem też, chociaż i
                        spokojnie było od Tatar, książę przedsiębrał dalekie wyprawy w głuche stepy
                        i pustynie, by żołnierzy do pochodów przyuczyć, dotrzeć tam, gdzie nikt nie
                        dotarł i roznieść sławę swego imienia. Tak zeszłej jesieni zapuścił się
                        lewym brzegiem Dniepru do Kudaku, gdzie go pan Grodzicki, trzymający
                        prezydyum, jak monarchę udzielnego przyjmował; potem pociągnął obok Porohów
                        aż do Chortycy, i na uroczyszczu Kuczkasów kazał mogiłę wielką z kamieni
                        usypać na pamiątkę i na znak, że tamtą stroną żaden jeszcze pan nie bywał
                        tak daleko<ref xml:id="cite_ref-1" target="#cite_note-1">[1]</ref>.</p>
                    <p>Pan Bogusław Maszkiewicz, żołnierz dobry, choć młody, a zarazem człowiek
                        uczony, który tę wyprawę, również jak i inne pochody książęce opisał, cuda o
                        niej opowiadał Skrzetuskiemu, co pan Wołodyjowski zaraz potwierdzał, gdyż i
                        on brał udział w wyprawie. Widzieli tedy Porohy i dziwili im się, a
                        zwłaszcza strasznemu Nienasytcowi, który rok rocznie, jak ongi Scylla i
                        Charybda, po kilkadziesiąt ludzi pożerał. Potem puścili się na wschód, na
                        spalone stepy, gdzie od niedogarków jazda postępować nie mogła i aż musieli
                        koniom nogi skórami obwijać. Spotkali tam mnóstwo gadzin, padalców i
                        olbrzymie węże połozy, na dziesięć łokci długie, a grube jak ramię męża. Po
                        drodze na samotnych dębach ryli <hi>pro aeterna rei memoria</hi> herby
                        książęce, <pb n="095"/>nakoniec zaszli w tak głuche stepy, gdzie już i
                        śladów człowieka nie było można dopatrzeć.</p>
                    <p>— Myślałem — mówił uczony pan Maszkiewicz — że nam w końcu na wzór Ulisessa i
                        do Chadu zstąpić przyjdzie.</p>
                    <p>Na to pan Wołodyjowski:</p>
                    <p>— Przysięgali też ludzie z pod chorągwi pana strażnika Zamoyskiego, która
                        szła na przodku, jako już widzieli owe fines, na których orbis terrarum się
                        kończy.</p>
                    <p>Namiestnik opowiadał wzajemnie towarzyszom o Krymie, gdzie prawie pół roku
                        spędził, czekając na respons chana jegomości, o tamtejszych miastach,
                        pozostałych z dawnych czasów, o Tatarach i o potędze ich wojennej, a
                        nakoniec o postrachu, w jakim żyli, usłyszawszy o walnej na Krym wyprawie, w
                        której wszystkie siły Rzeczypospolitej miały wziąć udział.</p>
                    <p>Tak gwarząc co wieczór, oczekiwali powrotu księcia — tymczasem namiestnik
                        przedstawiał co bliższym towarzyszom pana Longina Podbipiętę, który, jako
                        człek słodki, odrazu pozyskał serca, a okazawszy przy próbach z mieczem
                        nadludzką swą siłę, powszechny sobie zjednywał szacunek. Opowiedział on już
                        temu i owemu o przodku Stowejce i o ściętych trzech głowach, zamilczał tylko
                        o swoim ślubie, nie chcąc się na żarty narażać. Szczególniej podobali się
                        sobie z Wołodyjowskim, a to dla zobopólnej serc czułości; po kilku też
                        dniach chodzili razem wzdychać na wały, jeden do gwiazdki zawysoko
                        świecącej, by ją mógł dostać, alias do księżniczki Anny — drugi do
                        nieznanej, od której go trzy ślubowane głowy oddzielały.</p>
                    <p>Ciągnął nawet Wołodyjowski pana Longina do draganów, ale Litwin postanowił
                        sobie koniecznie zapisać <pb n="096"/>się pod znak pancerny, by pod
                        Skrzetuskim służyć, o którym z rozkoszą dowiedział się w Łubniach, że
                        wszyscy mają go za rycerza pierwszej wody i jednego z najlepszych oficerów
                        książęcych. A właśnie w chorągwi, w której pan Skrzetuski porucznikował,
                        otwierał się wakans po panu Zakrzewskim, przezwiskiem „miserere mei“, który
                        od dwóch tygodni obłożnie chorował i był bez nadziei życia, bo mu się
                        wszystkie rany od wilgoci pootwierały. Do trosk miłosnych namiestnika
                        dołączył się jeszcze i smutek z grożącej straty starego towarzysza i
                        doświadczonego przyjaciela; nie odstępował też po kilka godzin dziennie ani
                        piędzią od jego wezgłowia, pocieszając go jak umiał i krzepiąc nadzieją, że
                        jeszcze niejedną wyprawę razem odbędą.</p>
                    <p>Ale starzec nie potrzebował pociechy. Konał sobie wesoło na twardem łożu
                        rycerskiem, obciągniętem końską skórą, i z uśmiechem prawie dziecinnym
                        spoglądał na krucyfiks zawieszony nad łożem. Skrzetuskiemu zaś
                        odpowiadał:</p>
                    <p>— Miserere mei, mości poruczniku, już ja sobie idę po swoją lafę niebieską.
                        Ciało na mnie takie od ran dziurawe, że o to się tylko boję, czy święty
                        Piotr, który jest marszałkiem Bożym i ochędóstwa w niebie doglądać musi,
                        puści mnie do raju w tak podziurawionej sukni. Ale mu powiem: święty
                        Pietruńku! zaklinam cię na ucho Malchusowe, nie czyńże mi wstrętu, boć to
                        poganie tak mi popsowali szatki cielesne... miserere mei! a będzie jaka
                        wyprawa św. Michała na potencyą piekielną, to się stary Zakrzewski przyda
                        jeszcze.</p>
                    <p>Więc porucznik, choć jako żołnierz tyle razy śmierć oglądał i sam ją zadawał,
                        nie mógł łez wstrzymać, <pb n="097"/>słuchając tego starca, którego zgon do
                        pogodnego zachodu słońca był podobny.</p>
                    <p>Aż jednego ranka zabrzmiały dzwony we wszystkich kościołach i cerkwiach
                        łubniańskich, zwiastujące śmierć pana Zakrzewskiego. Tegoż dnia książę z
                        Sieńczy przyjechał, a z nim panowie Bodzyński i Lassota, oraz cały dwór i
                        dużo szlachty w kilkudziesięciu kolaskach, bo zjazd u pana Suffczyńskiego
                        był niezmierny. Książę wyprawił wspaniały pogrzeb, chcąc uczcić zasługi
                        zmarłego i okazać, jak się w ludziach rycerskich kocha. Asystowały więc w
                        pochodzie żałobnym wszystkie regimenty stojące w Łubniach, na wałach bito z
                        hakownic i rusznic. Kawalerya szła od zamku aż do kościoła farnego w mieście
                        bojowym ordynkiem, ale ze zwiniętemi banderyami; za nią piesze regimenta z
                        kolbami do góry. Sam książę, przybrany w żałobę, jechał za trumną w
                        pozłocistej karecie, zaprzężonej w ośm białych jak mleko koni, mających
                        grzywy i ogony pofarbowane na ponsowo i kiście strusich piór czarnej barwy
                        na głowach. Przed kolaską postępował oddział janczarów, stanowiących
                        przyboczną straż książęcą, tuż za kolaską paziowie przybrani z hiszpańska na
                        dzielnych koniach, dalej wysocy urzędnicy dworscy, dworzanie rękodajni,
                        pokojowcy, nakoniec hajducy i pajucy. Kondukt zatrzymał się naprzód u drzwi
                        kościoła, gdzie ksiądz Jaskólski powitał trumnę mową, poczynającą się od
                        słów: „Gdzie tak śpieszysz, mości Zakrzewski?“ Potem przemawiało jeszcze
                        kilku z towarzystwa, a między nimi i pan Skrzetuski, jako zwierzchnik i
                        przyjaciel zmarłego. Następnie wniesiono ciało do kościoła i tu dopiero
                        zabrał głos najwymowniejszy z wymownych: ksiądz jezuita Muchowiecki, któren
                        mówił tak górnie i ozdobnie, że <pb n="098"/>sam książę zapłakał. Był to
                        bowiem pan nadzwyczaj tkliwego serca i dla żołnierzów ojciec prawdziwy.
                        Dyscypliny przestrzegał żelaznej, ale pod względem hojności, łaskawego
                        traktowania ludzi i opieki, jaką otaczał nietylko ich samych, ale ich dzieci
                        i żony, nikt się z nim nie mógł porównać. Dla buntów straszny i
                        niemiłosierny, był jednak prawdziwym dobrodziejem nietylko szlachty, ale i
                        całego swego ludu. Gdy w czterdziestym szóstym roku szarańcza zniszczyła
                        plony, to czynszownikom za cały rok czynsz odpuścił, poddanym kazał wydawać
                        zboże ze śpichlerzów, a po pożarze w Chorolu wszystkich mieszczan przez dwa
                        miesiące swoim kosztem żywił. Dzierżawcy i podstarościowie w ekonomiach
                        drżeli, by do uszu księcia wieść o jakowych nadużyciach lub krzywdach ludowi
                        czynionych nie doszła. Sierotom taka była opieka zapewniona, że przezywano
                        je na Zadnieprzu „książęcemi detynami“. Czuwała nad tem sama księżna
                        Gryzelda, przy pomocy ojca Muchowieckiego. Ład tedy panował we wszystkich
                        ziemiach książęcych, dostatek, sprawiedliwość, spokój, ale i strach, bo w
                        razie najmniejszego oporu nie znał książę miary w gniewie i karaniu, tak w
                        jego naturze łączyła się wspaniałomyślność ze srogością. Ale w owych czasach
                        i w owych krainach tylko ta srogość pozwalała się krzewić i plenić ludzkiemu
                        życiu i pracy, jej tylko dzięki powstawały miasta i wsie, rolnik wziął górę
                        nad hajdamaką, kupiec spokojnie towar swój prowadził, dzwony spokojnie
                        wzywały wiernych na modlitwę, wróg nie śmiał granicy przestąpić, kupy łotrów
                        ginęły na palach, lub zmieniały się w rządnych żołnierzy, a kraj pustynny
                        rozkwitał.</p>
                    <p>Dzikiej krainie i dzikim mieszkańcom takiej potrzeba było ręki, na Zadnieprze
                        bowiem szły <pb n="099"/>najniespokojniejsze z Ukrainy żywioły, ciągnęli
                        osadnicy nęceni rolą i żyznością ziemi, zbiegli chłopi ze wszystkich ziem
                        Rzeczypospolitej, przestępcy uciekający z więzień, słowem, jakoby rzekł
                        Livius: „pastorum convenarumque plebs transfuga ex suis populis“. Utrzymać
                        ich w ryzie, zmienić w spokojnych osadników i wtłoczyć w karby osiadłego
                        życia mógł tylko taki lew, na którego ryk drżało wszystko.</p>
                    <p>Pan Longinus Podbipięta pierwszy raz w życiu księcia na pogrzebie ujrzawszy,
                        własnym oczom uwierzyć nie mógł. Słysząc bowiem tyle o sławie jego,
                        wyobrażał sobie, że musi to być jakiś olbrzym o głowę rodzaj ludzki
                        przewyższający, a tymczasem książę był wzrostu prawie małego i dość
                        szczupły. Młody był jeszcze, liczył dopiero trzydziesty szósty rok życia,
                        ale na twarzy jego widne już były trudy wojenne. O ile bowiem w Łubniach żył
                        jak król prawdziwy, o tyle w czasie licznych wypraw i pochodów dzielił
                        niewczasy prostego towarzysza, jadał czarny chleb i sypiał na ziemi na
                        wojłoku, a że większa część życia schodziła mu na pracach obozowych, więc
                        odbiły się one na jego twarzy. Wszelako oblicze to na pierwszy rzut oka
                        zdradzało nadzwyczajnego człowieka. Malowała się w nim żelazna, nieugięta
                        wola i majestat, przed którym każdy mimowoli musiał <!-- choice>
                            <orig>uczylić</orig>
                            --><corr>uchylić</corr><!--
                        </choice --> głowy. Widać było, że ten człowiek zna swoją potęgę i wielkość — i
                        gdyby mu jutro włożyć koronę na głowę, nie czułby się ani zdziwionym, ani
                        przygniecionym jej ciężarem. Oczy miał duże, spokojne, prawie słodkie,
                        jednakże gromy zdawały się być w nich uśpione i czułeś, że biada temu, ktoby
                        je rozbudził. Nikt też znieść nie mógł spokojnego blasku tego spojrzenia i
                        widywano posłów, wytrawnych dworaków, <pb n="100"/>którzy, stanąwszy przed
                        Jeremim, mieszali się i nie umieli zacząć dyskursu. Był to zresztą na swojem
                        Zadnieprzu król prawdziwy. Z kancelaryi jego wychodziły przywileje i
                        nadania: „My po Bożej myłosti kniaź i hospodyn“ etc. Nie wielu też i panów
                        za równych sobie poczytywał. Kniaziowie z krwi dawnych władców bywali u
                        niego marszałkami. Takim był w swoim czasie i ojciec Heleny, Wasil Bułyha
                        Kurcewicz, któren to ród przecie, jak się wyżej wspomniało, wyprowadzał się
                        od Koryata, a w samej rzeczy od Ruryka pochodził.</p>
                    <p>Było w księciu Jeremim coś, co mimo wrodzonej mu łaskawości trzymało ludzi w
                        oddaleniu. Kochając żołnierzów, on sam poufalił się z nimi — z nim nikt nie
                        śmiał się poufalić. A jednakże rycerstwo, gdyby mu kazał konno w przepaście
                        dnieprowe skoczyć, uczyniłoby to bez wahania.</p>
                    <p>Po matce, Wołoszce odziedziczył on cerę białą, tą białością rozpalonego
                        żelaza, od której żar bije, i czarny jak skrzydło kruka włos, który na całej
                        głowie podgolony, z przodu tylko spadał bujniej i obcięty nad brwiami,
                        zasłaniał mu połowę czoła. — Nosił się po polsku, o ubiór niezbyt dbał i
                        tylko na wielkie uroczystości nakładał szaty kosztowne, ale wówczas świecił
                        cały od złota i kamieni. Pan Longin w kilka dni później był obecny na takiej
                        uroczystości, gdy książę dawał posłuchanie p. Rozwanowi Ursu. Audyencye
                        posłów odbywały się zawsze w sali tak zwanej niebieskiej, gdyż na jej
                        suficie firmament niebieski, wraz z gwiazdami, pendzlem Gdańszczanina Helma
                        był wyobrażony. Zasiadał tedy książę pod baldachimem z aksamitu i
                        gronostajów, na wyniosłem krześle, do tronu podobnem, którego podnóżek był
                        blachą pozłocistą obity, za księciem zaś stał <pb n="101"/>ksiądz
                        Muchowiecki, sekretarz, marszałek kniaź Woronicz, pan Bogusław Maszkiewicz,
                        dalej paziowie i dwunastu trabantów z halabardami, przybranych po
                        hiszpańsku; głębie sali przepełnione były rycerstwem w świetnych strojach i
                        ubiorach. Pan Rozwan prosił w imieniu hospodara, by książę swym wpływem i
                        grozą imienia wyrobił u chana zakaz Tatarom budziackim wpadania do
                        Wołoszczyzny, w której corocznie straszliwe szkody i spustoszenia czynili,
                        na co książę odpowiedział piękną łaciną, że Budziaccy nie bardzo samemu
                        chanowi byli posłuszni, że jednakże, gdy na kwiecień spodziewa się Czausa
                        murzy, posła chanowego u siebie, będzie przez niego upominał się u chana o
                        krzywdy wołoskie. Pan Skrzetuski poprzednio już zdał relacyę ze swego
                        poselstwa i podróży, oraz ze wszystkiego, co słyszał o Chmielnickim i jego
                        na Sicz ucieczce. Książę postanowił posunąć kilka pułków ku Kudakowi, ale
                        nie przywiązywał wielkiej do tej sprawy wagi. Tak więc, gdy nic nie zdawało
                        się zagrażać spokojowi i potędze zadnieprzańskiego państwa, rozpoczęły się w
                        Łubniach uroczystości i zabawy, tak z powodu bytności posła Rozwana, jak i
                        dlatego, że panowie Bodzyński i Lassota oświadczyli się wreszcie uroczyście
                        w imieniu wojewodzica Przyjemskiego, o rękę starszej księżniczki Anny, na
                        którą prośbę otrzymali i od księcia i od księżnej Gryzeldy odpowiedź
                        pomyślną.</p>
                    <p>Jeden tylko mały Wołodyjowski cierpiał nad tem niemało, a gdy Skrzetuski
                        próbował wlać mu otuchę w serce, odpowiedział:</p>
                    <p>— Dobrze tobie, bo gdy jeno zechcesz, Anusia Borzobohata cię nie minie. Już
                        tu ona o tobie bardzo wdzięcznie przez cały czas wspominała; rozumiałem <pb
                            n="102"/>z początku, iż w tej myśli, by zazdrość w Bychowcu
                            <hi>excitare</hi>, ale widzę, że chciała go na hak przywieść i chyba dla
                        ciebie jednego czulszy w sercu żywi sentyment</p>
                    <p>— Co tam Anusia! Wróćże sobie do niej — <hi>non prohibeo</hi>. Ale o
                        księżniczce Annie przestań myśleć, gdyż to jest to samo, jakbyś chciał
                        feniksa czapką na gnieździe przykryć.</p>
                    <p>— Wiem ci to, że ona jest feniksem i dlatego z żalu po niej pewnie umrzeć mi
                        przyjdzie.</p>
                    <p>— Żyw będziesz i wraz się zakochasz, byle jeno nie w księżniczce Barbarze, bo
                        ci ją drugi wojewodzic z przed nosa sprzątnie.</p>
                    <p>— Zali serce jest pachołkiem, któremu rozkazać można? zali oczom zabronisz
                        patrzeć na tak cudną istotę, jak księżniczka Barbara, której widok dzikie
                        nawet bestye poruszyć byłby zdolny?</p>
                    <p>— Masz dyable kubrak! — wykrzyknął pan Skrzetuski. — Widzę, że się bez mojej
                        pomocy pocieszysz, aleć to powtarzam: wróć do Anusi, bo z mojej strony
                        żadnych impedimentów mieć nie będziesz.</p>
                    <p>Anusia jednak ani myślała rzeczywiście o Wołodyjowskim. Natomiast drażniła
                        ją, zaciekawiała i gniewała obojętność pana Skrzetuskiego, który, wróciwszy
                        po tak długiej nieobecności, prawie na nią nie spojrzał. Wieczorami tedy,
                        gdy książę z co przedniejszymi oficerami i dworzany przychodził do bawialnej
                        komnaty księżnej, by zabawić się rozmową, Anusia, wyglądając z za pleców
                        swej pani (bo księżna była wysoka a Anusia nizka), świdrowała swemi czarnemi
                        oczkami w twarzy namiestnika, chcąc mieć rozwiązanie tej zagadki. Ale oczy
                        Skrzetuskiego, również jak myśl, błądziły gdzieindziej, a gdy wzrok jego
                        padał na dziewczynę, to taki <pb n="103"/>zamyślony i szklany, jak gdyby nie
                        na tę patrzył, do której śpiewał niegdyś:</p>
                    <quote>
                        
                            <l>„Jak tatarska orda,</l>
                            <l> Bierzesz w jassyr corda!...“</l>
                        
                    </quote>
                    <p>— Co mu się stało? — pytała sama siebie rozpieszczona faworytka całego dworu
                        i tupiąc drobną nóżką, czyniła postanowienie, rzecz tę zbadać. Nie kochała
                        się ona wprawdzie w Skrzetuskim, ale przyzwyczaiwszy się do hołdów, nie
                        mogła znieść, by na nią nie zważano i gotowa była ze złości sama się
                        rozkochać w zuchwalcu.</p>
                    <p>Razu tedy jednego, biegnąc z motkami dla księżnej, spotkała pana
                        Skrzetuskiego, wychodzącego z przyległej sypialnej komnaty książęcej.
                        Naleciała na niego jak burza, prawie go potrąciła piersią i cofnąwszy się
                        nagle, rzekła:</p>
                    <p>— Ach! jakem się przestraszyła! Dzień dobry waćpanu!</p>
                    <p>— Dzień dobry pannie Annie! Czyliż takowe monstrum ze mnie, bym aż miał pannę
                        Annę przestraszać?</p>
                    <p>Dziewczyna stała ze spuszczonemi oczkami, kręcąc palcami niezajętej ręki
                        końce warkoczów, przestępując z nóżki na nóżkę i, niby zmieszana,
                        odpowiedziała z uśmiechem:</p>
                    <p>— E nie! to, to nie... wcale nie... jak matkę kocham!</p>
                    <p>Nagle spojrzała na porucznika i znów zaraz spuściła oczy.</p>
                    <p>— Czy się waćpan gniewasz na mnie?</p>
                    <p>— Ja? Alboż panna Anna dba o mój gniew?</p>
                    <p>— Co prawda, to nie. Miałabym też o co dbać.</p>
                    <pb n="104"/>
                    <p>Może waćpan myślisz, że zaraz będę płakała? Pan Bychowiec
                        grzeczniejszy...</p>
                    <p>— Jeśli tak, to nie pozostaje mnie nic innego, jak ustąpiwszy pola panu
                        Bychowcowi, zejść z oczu panny Anny.</p>
                    <p>— A czy ja trzymam?</p>
                    <p>To rzekłszy, Anusia zastąpiła mu drogę.</p>
                    <p>— To waćpan z Krymu powraca? — spytała.</p>
                    <p>— Z Krymu.</p>
                    <p>— A co waćpan z Krymu przywiózł?</p>
                    <p>— Przywiozłem pana Podbipiętę. Wszakże go panna Anna widziała? Bardzo miły i
                        stateczny kawaler.</p>
                    <p>— Pewnie, że milszy od waćpana. A poco on tu przyjechał?</p>
                    <p>— By panna Anna miała na kim swojej mocy popróbować. Aleć radzę ostro się
                        brać, bo wiem jeden sekret o tym kawalerze, dla którego jest on
                        niezwyciężony... i nawet panna Anna z nim nic nie wskóra.</p>
                    <p>— Dlaczegóż to on jest niezwyciężony?</p>
                    <p>— Bo się nie może żenić.</p>
                    <p>— A co mnie to obchodzi! Czemuż to on nie może się żenić?</p>
                    <p>Skrzetuski pochylił się do ucha dziewczyny, ale rzekł bardzo głośno i
                        dobitnie:</p>
                    <p>— Bo czystość ślubował.</p>
                    <p>— Niemądryś waćpan! — zawołała prędko Anusia i w tejże chwili furknęła jak
                        ptak spłoszony.</p>
                    <p>Tego wieczora jednak popatrzyła pierwszy raz uważniej na pana Longina. Gości
                        dnia tego było niemało, bo książę wyprawiał pożegnalną ucztę dla pana
                        Bodzyńskiego. Nasz Litwin, przybrany starannie w biały atłasowy żupan i
                        ciemno-niebieski aksamitny kontusz, <pb n="105"/>wyglądał bardzo okazale,
                        tembardziej, że przy boku zamiast katowskiego zerwikaptura, zwieszała mu się
                        lekka, krzywa szabla, w pozłocistej pochwie.</p>
                    <p>Oczka Anusi strzelały na pana Longina potrochu umyślnie, na złość panu
                        Skrzetuskiemu. Byłby tego jednakże namiestnik nie zauważył, gdyby nie
                        Wołodyjowski, który trąciwszy go łokciem, rzekł:</p>
                    <p>— Niechże mnie jassyr spotka, jeśli Anusia nie wdzięczy się do chmielowej
                        tyczki litewskiej.</p>
                    <p>— Powiedzże to jemu samemu.</p>
                    <p>— Pewnie że powiem. Dobrana będzie z nich para.</p>
                    <p>— Będzie ją mógł nosić zamiast spinki u żupana, taka właśnie jest między nimi
                        proporcya.</p>
                    <p>— Albo zamiast kitki na czapce.</p>
                    <p>Wołodyjowski podszedł do Litwina:</p>
                    <p>— Mospanie — rzekł — niedawno jakeś tu przybył, ale frant widzę z waści
                        nielada.</p>
                    <p>— A to czemu, brateńku dobrodzieju? a to czemu?</p>
                    <p>— Boś nam tu najgładszą dziewkę z fraucymeru już zbałamucił.</p>
                    <p>— Dobrodzieju! — rzekł Podbipięta, składając ręce — co waćpan mówisz
                        najlepszego?</p>
                    <p>— Spojrzyj waszmość na pannę Annę Borzobohatą, w której się tu wszyscy
                        kochamy, jak to ona na waści dziś oczkiem strzyże. Pilnuj się jeno, żeby z
                        waści dudka nie wystrzygła, jako z nas powystrzygała.</p>
                    <p>To rzekłszy, Wołodyjowski zakręcił się na pięcie i odszedł, pozostawiając
                        pana Longina w zdumieniu. Nie śmiał on nawet zrazu spojrzeć w stronę Anusi i
                        po niejakim dopiero czasie rzucił znienacka okiem — ale aż zadrżał. Z poza
                        ramienia księżnej Gryzeldy dwoje jarzących ślepków patrzyło na niego
                        istotnie z ciekawością <pb n="106"/>i uporem. „Apage satanas!“ pomyślał
                        Litwin i oblawszy się jak żaczek rumieńcem, uciekł w drugi kąt sali.</p>
                    <p>Jednakże pokusa była ciężka. Ten szatanek wyglądający z za pleców księżnej
                        tyle miał ponęt, te oczki tak świeciły jasno, że pana Longina aż ciągnęło
                        coś, by w nie choć jeszcze raz tylko spojrzeć. Ale wtem wspomniał na swój
                        ślub, w oczach stanął mu Zerwikaptur, przodek Stowejko-Podbipięta, trzy
                        ścięte głowy i strach go zdjął. Przeżegnał się i tego wieczora nie spojrzał
                        więcej.</p>
                    <p>Natomiast rankiem nazajutrz przyszedł na kwaterę Skrzetuskiego.</p>
                    <p>— Panie namiestniku, a prędko pociągniemy? Co też tam waszmość słyszał o
                        wojnie?</p>
                    <p>— Przypiliło waści. Bądźże cierpliwy, póki się pod znak nie zaciągniesz.</p>
                    <p>Pan Podbipięta bowiem nie był jeszcze zapisany na miejsce zmarłego
                        Zakrzewskiego. Musiał czekać z tem aż ćwierć wyjdzie, co miało nastąpić
                        dopiero pierwszego kwietnia.</p>
                    <p>Ale było mu rzeczywiście pilno, dlatego pytał namiestnika w dalszym
                        ciągu:</p>
                    <p>— A nicże J. O. Książę w tej materyi nie mówił?</p>
                    <p>— Nic. Król pono do śmierci nie przestanie o wojnie myśleć, ale
                        Rzeczpospolita jej nie chce.</p>
                    <p>— A mówili w Czehrynie, że rebelia kozacka zagraża?</p>
                    <p>— Znać, że waści mocno ślub dolega. Co do rebelii, wiedzże, iż jej przed
                        wiosną nie będzie, bo choć to zima lekka, aleć zima zimą. Mamy dopiero 15
                        Februarii, lada dzień mrozy jeszcze mogą nastać, a kozak w pole nie rusza,
                        póki się nie może okopać, bo oni za <pb n="107"/>wałem biją się okrutnie, w
                        polu zaś nie umieją dotrzymać.</p>
                    <p>— Tak i trzeba czekać nawet na kozaków?</p>
                    <p>— Zważ waćpan i to, że choćbyś w czasie rebelii swoje trzy głowy znalazł, to
                        nie wiadomo, czy od ślubu wolnym będziesz, boć co innego Krzyżacy lub Turcy,
                        a co innego swoi — jakoby rzec, dzieci ejusdem matris.</p>
                    <p>— O wielki Boże! O toś mi waćpan sęka w głowę zadał. Ot desperacya! Niechże
                        mnie ksiądz Muchowiecki te wątpliwości rozstrzygnie, bo inaczej nie będę
                        miał i chwili spokoju.</p>
                    <p>— Pewnie, że rozstrzygnie, gdyż jest człek uczony i pobożny, ale pewnie nie
                        powie nic innego. Bellum civile, to wojna braci.</p>
                    <p>— A gdyby rebelizantom obca potęga na pomoc przyszła?</p>
                    <p>— Tedy miałbyś pole. Ale teraz jedno mogę waści zalecić: czekaj i bądź
                        cierpliwy.</p>
                    <p>Jednakże pan Skrzetuski sam nie umiał pójść za tą radą. Ogarniała go tęskność
                        coraz większa, nudziły go uroczystości dworskie i te twarze, na które
                        dawniej tak mile spoglądał. Panowie Bodzyński, Lassota i pan Rozwan Ursu
                        wyjechali wreszcie, a po ich wyjeździe nastał spokój głęboki. Życie zaczęło
                        płynąć jednostajnie. Książę zajęty był lustracyami dóbr ogromnych i co rano
                        zamykał się z komisarzami, nadjeżdżającymi z całej Rusi i z Sandomierskiego
                        — więc nawet i ćwiczenia wojskowe rzadko tylko mogły się odbywać. Gwarne
                        uczty oficerskie, na których rozprawiano o przyszłych wojnach, nużyły
                        niewymownie Skrzetuskiego, więc z guldynką na ramieniu uciekał nad Sołonicę,
                        gdzie ongi Żółkiewski tak strasznie Nalewajkę, Łobodę i Krępskiego <pb
                            n="108"/>pogromił. Ślady owej bitwy już się były zatarły i w pamięci
                        ludzkiej, i na pobojowisku. Czasem tylko jeszcze ziemia wyrzucała z łona
                        zbielałe kości, a za wodą sterczał nasyp kozacki, z poza którego bronili się
                        tak rozpaczliwie zaporożcy Łobody i nalewajkowa wolnica. Ale już i na
                        nasypie puścił się gęsto gaj zarośli. Tamto Skrzetuski chronił się przed
                        gwarem dworskim i zamiast strzelać do ptaków, rozpamiętywał; tamto przed
                        oczyma jego duszy stawała przywoływana pamięcią i sercem postać kochanej
                        dziewczyny; tam wśród mgły, szumu oczeretów i melancholii owych miejsc,
                        doznawał ulgi we własnej tęsknocie.</p>
                    <p>Ale później jęły padać obfite, zapowiadające wiosnę deszcze. Sołonica
                        zamieniła się w topielisko, głowy z pod dachu trudno było wychylić, więc
                        namiestnik i tej pociechy, jaką znajdował w błąkaniu się samotnem, został
                        pozbawiony. A tymczasem wzrastał jego niepokój — i słusznie. Miał on z
                        początku nadzieję, że Kurcewiczowa z Heleną, jeśli tylko kniahini potrafi
                        wyprawić Bohuna, zjadą zaraz do Łubniów, a teraz i ta nadzieja zgasła. Słota
                        zepsuła drogi, step na kilka mil, po obu brzegach Suły, stał się ogromnem
                        bagniskiem, na przebycie którego trzeba było czekać, póki wiosenne gorące
                        słońce nie wyssie zbytku wód i wilgoci. Przez cały ten czas Helena miała
                        pozostawać pod opieką, której Skrzetuski nie ufał, w prawdziwem wilczem
                        gnieździe, wśród ludzi nieokrzesanych, dzikich, a Skrzetuskiemu niechętnych.
                        Wprawdzie dla własnego dobra powinni mu byli słowa dotrzymać — i prawie nie
                        mieli innej drogi — ale któż mógł odgadnąć, co wymyślą, na co się odważą,
                        zwłaszcza gdy ciążył nad nimi straszliwy watażka, którego widocznie i
                        kochali, i bali się <pb n="109"/>jednocześnie. Łatwoby mu przyszło i zmusić
                        ich do oddania mu dziewczyny, bo nierzadkie były i podobne wypadki. Tak samo
                        swego czasu towarzysz nieszczęsnego Nalewajki, Łoboda, zmusił p. Poplińską,
                        by mu oddała za żonę swą wychowankę, choć dziewczyna była szlachcianką
                        dobrego rodu i chociaż z całej duszy nienawidziła watażki. A jeśli było
                        prawdą, co mówiono o niezmiernych bogactwach Bohuna, to przecie mógł im i
                        dziewczynę i utratę Rozłogów zapłacić. A potem co? Potem — myślał p.
                        Skrzetuski — doniosą mi szyderczo, że jest „po harapie“, a sami umkną gdzieś
                        w puszcze litewskie lub mazowieckie, gdzie ich nawet książęca potężna ręka
                        nie dosięgnie. Pan Skrzetuski trząsł się jak w febrze na tę myśl, targał się
                        jak wilk na łańcuchu, żałował swego rycerskiego słowa danego kniahini — i
                        nie wiedział, co ma począć. A był to człowiek, który nierad pozwalał się
                        ciągnąć za brodę wypadkom. W jego naturze leżała wielka przedsiębiorczość i
                        energia. Nie czekał on na to, co mu los zdarzy; wolał los brać za kark i
                        zmuszać, by zdarzał fortunnie — dlatego trudniej mu było niż komu innemu,
                        siedzieć z założonemi rękoma w Łubniach.</p>
                    <p>Postanowił więc działać. Miał on pacholika Rzędziana, szlachcica
                        chodaczkowego z Podlasia, lat szesnastu, ale franta kutego na cztery nogi, z
                        którym niejeden stary wyga nie mógł iść o lepsze, i tego postanowił wysłać
                        do Heleny, oraz na przeszpiegi. Skończył się też już był luty; deszcze
                        przestały lać, marzec zapowiadał się dość pogodnie i drogi musiały się nieco
                        poprawić. Wybierał się więc Rzędzian w drogę. Pan Skrzetuski zaopatrzył go w
                        list, papier, pióra i flaszkę inkaustu, której kazał mu jak oka w głowie
                        pilnować, bo <pb n="110"/>pamiętał, że tych rzeczy niemasz w Rozłogach. Miał
                        także chłopak polecone, by nie powiadał od kogo jest, by udawał, że do
                        Czehryna jedzie i pilne na wszystko zwracał oko, a zwłaszcza wywiedział się
                        dobrze o Bohunie, gdzie jest i co porabia. Rzędzian nie dał sobie dwa razy
                        instrukcyi powtarzać, czapkę na bakier nasunął, nahajem świsnął i
                        pojechał.</p>
                    <p>Dla pana Skrzetuskiego rozpoczęły się ciężkie dni oczekiwania. Dla zabicia
                        czasu ścinał się w palcaty z panem Wołodyjowskim, wielkim mistrzem w tej
                        sztuce, lub dzirytem do pierścienia rzucał. Zdarzył się też w Łubniach
                        wypadek, którego namiestnik o mało zdrowiem nie przypłacił. Pewnego dnia
                        niedźwiedź, zerwawszy się z łańcucha, na podwórcu zamkowym poszczerbił dwóch
                        masztalerzy, popłoszył konie pana komisarza Chlebowskiego i nakoniec rzucił
                        się na namiestnika, któren szedł właśnie z cekhauzu do księcia, bez szabli
                        przy boku, mając w ręku tylko lekki nadziak z mosiężną główką. Namiestnik
                        byłby zginął niezawodnie, gdyby nie pan Longin, który ujrzawszy z cekhauzu
                        co się dzieje, porwał za swój Zerwikaptur i przybiegł na ratunek. Pan Longin
                        okazał się w zupełności godnym potomkiem przodka Stowejki, gdyż w oczach
                        całego dworu odwalił jednym zamachem łeb niedźwiedziowy wraz z łapą, któren
                        to dowód nadzwyczajnej siły podziwiał z okna sam książę, i wprowadził
                        następnie pana Longina do pokojów księżnej, gdzie Anusia Borzobohata tak
                        wabiła go oczkiem, że nazajutrz musiał iść do spowiedzi i następnie przez
                        trzy dni nie pokazywał się w zamku, póki żarliwą modlitwą wszelkich pokus
                        nie odpędził.</p>
                    <p>Tymczasem upłynęło dni dziesięć, a Rzędziana nie było widać z powrotem. Nasz
                        pan Jan schudł z <pb n="111"/>oczekiwania i tak wymizerniał, że aż Anusia
                        poczęła się wypytywać przez posły, co mu jest — a Carboni, doktór książęcy,
                        zapisał mu jakąś dryakiew na melancholią. Ale innej on dryakwi potrzebował,
                        gdyż dniem i nocą o swojej kniaziównie rozmyślał — i czuł coraz mocniej, że
                        to nie żadne płoche uczucie zagnieździło się w jego sercu, ale miłość
                        wielka, która musi być zaspokojona, bo inaczej pierś ludzką, jak słabe
                        naczynie, rozsadzić gotowa.</p>
                    <p>Łatwo więc sobie wyobrazić radość pana Jana, gdy pewnego dnia o świcie wszedł
                        do jego kwatery Rzędzian zabłocony, zmęczony, wymizerowany, ale wesół i z
                        dobrą wieścią, wypisaną na czole. Namiestnik, jak się zerwał prosto z łoża,
                        tak przybiegłszy do niego, chwycił go za ramiona i krzyknął:</p>
                    <p>— Listy masz?</p>
                    <p>— Mam, panie. Oto są.</p>
                    <p>Namiestnik porwał i zaczął czytać. Długi czas wątpił, czy mu nawet w razie
                        najpomyślniejszym Rzędzian list przywiezie, gdyż nie był pewny, czy Helena
                        pisać umie. Kresowe niewiasty nie bywały uczone, a Helena chowała się do
                        tego między prostakami. Jednakże widocznie ojciec nauczył ją jeszcze tej
                        sztuki, gdyż skreśliła długi list na cztery strony papieru. Biedaczka nie
                        umiała wprawdzie wyrażać się ozdobnie, retorycznie, ale wprost od serca
                        pisała, co następuje:</p>
                    <quote><p>— „Już ja waćpana nigdy nie zapomnę, waćpan mnie prędzej, bo słyszę,
                            że są i płosi między wami. Ale gdyś pacholika umyślnie tyle mil drogi
                            przysłał, to widać żem ci miła, jak i ty mnie, za coć sercem wdzięcznem
                            dziękuję. Nie myśl też <pb n="112"/>waćpan, aby to nie było przeciw
                            skromności mojej, tak ci o tem kochaniu pisać, ale snać lepiej już
                            prawdę powiedzieć, niż zełgać, albo ją ukrywać, gdy zgoła co innego jest
                            w sercu. Wypytywałam też Imć Rzędziana co w Łubniach porabiasz i jakie
                            są wielkiego dworu obyczaje, a gdy mnie o urodzie i gładkości
                            tamtejszych panien powiadał, prawie ze łzami od wielkiego smutku się
                            zalałam...“</p></quote>
                    <p>Tu namiestnik przerwał czytanie i spytał Rzędziana:</p>
                    <p>— Coś ty tam kpie powiadał?</p>
                    <p>— Wszystko dobrze, panie! — odpowiedział Rzędzian.</p>
                    <p>Namiestnik czytał dalej.</p>
                    <quote><p>„...Bo jakże mnie prostaczce porównywać się z niemi Ale powiedział mi
                            pachołek, iż waćpan na żadną i patrzeć nie chcesz...“</p></quote>
                    <p>— Toś dobrze powiedział! — rzekł namiestnik.</p>
                    <p>Rzędzian nie wiedział wprawdzie o co idzie, bo namiestnik czytał list
                        pocichu, ale zrobił mądrą minę i chrząknął znacząco, Skrzetuski zaś czytał
                        dalej.</p>
                    <quote><p>„...I zaraz pocieszyłam się, prosząc Boga, by cię nadal w takowej dla
                            mnie życzliwości utrzymał i obojgu nam błogosławił — amen. Jużem się tak
                            też za waćpanem stęskniła, jako właśnie za matką, bo mnie sierocie
                            smutno na świecie, ale nie przy waćpanu... Bóg patrzy na moje serce, że
                            jest czyste, a co innego jest prostactwo, które mnie wybaczyć
                            musisz...“</p>
                        <pb n="113"/><p>W dalszym ciągu donosiła śliczna kniaziówna, że do Łubniów
                            ze stryjenką wyjadą, jak tylko drogi będą lepsze, i że sama kniahini
                            chce wyjazd przyśpieszyć, gdyż z Czehryna dochodzą wieści o jakichś
                            niespokojnościach kozackich, czeka więc tylko na powrót młodych
                            kniaziów, którzy do Bogusławia, na jarmark koński,
                        pojechali.</p></quote>
                    <quote><p>„Prawdziwy z waćpana czarownik — pisała dalej Helena — żeś sobie i
                            stryjnę zjednać umiał“.</p></quote>
                    <p>Tu namiestnik uśmiechnął się, przypomniał sobie bowiem, jakimi to sposoby
                        musiał tę stryjnę zjednywać. List kończył się zapewnieniami stałej a
                        poczciwej miłości, jaką właśnie przyszła żona mężowi winna. Wogóle zaś
                        przeglądało z niego istotnie serce czyste, dlatego też namiestnik odczytywał
                        ten list serdeczny po kilkanaście razy od początku do końca, powtarzając
                        sobie w duszy: „moja wdzięczna dziewko! niechże mnie Bóg opuści, jeśli cię
                        kiedy zaniecham“.</p>
                    <p>Potem zaś począł wypytywać o wszystko Rzędziana.</p>
                    <p>Sprytny pachołek zdał mu dokładnie sprawę z całej podróży. Przyjęto go
                        uczciwie. Stara kniahini wybadywała go o namiestnika, a dowiedziawszy się,
                        że był rycerzem znakomitym i księcia poufnym, a przytem człowiekiem
                        zamożnym, rada była.</p>
                    <p>— Pytała mnie też — rzekł Rzędzian — czy jegomość, jak co obiecuje, zawsze
                        słowo zdzierży, a ja jej na to: Moja mościa pani! gdyby ten wołoszynek, na
                        którem przyjechałem, był mnie obiecany, wiedziałbym, że już mnie nie
                        minie...</p>
                    <p>— Frant z ciebie — rzecze namiestnik — ale <pb n="114"/>kiedyś tak za mnie
                        zaręczył, to go już trzymaj. Nie symulowałeś tedy nic, powiedziałeś, że ja
                        cię przysłałem?</p>
                    <p>— Powiedziałem, bom obaczył, że można, i zaraz jeszcze wdzięczniej mnie
                        przyjęli, a szczególniej panna, która jest tak cudna, jak drugiej na świecie
                        nie znaleźć. A dowiedziawszy się, że od jegomości jadę, już też nie
                        wiedziała gdzie mnie posadzić i gdyby nie post, opływałbym we wszystko, jako
                        w niebie. Czytając list jegomościa, łzami go oblewała od radości.</p>
                    <p>Namiestnik zamilkł również od radości i po chwili dopiero spytał znowu:</p>
                    <p>— A o onym Bohunie niceś się nie dowiedział?</p>
                    <p>— Nie zdawało mi się panny albo pani o to pytać, alem wszedł w konfidencyą ze
                        starym Tatarem Czechły, któren choć poganin, jest wiernym panienki sługą.
                        Ten mnie powiadał, że mruczeli oni wszyscy na jegomości bardzo, ale potem
                        się ustatkowali, a to gdy stało się im wiadomo, iż co prawią o skarbach tego
                        Bohuna, to bajka.</p>
                    <p>— Jakimże sposobem o tem się przekonali?</p>
                    <p>— A to, widzi jegomość, było tak: Mieli oni dyferencyą z Siwińskimi, którą
                        potem obowiązali się spłacić. Jak przyszedł termin, tak do Bohuna: Pożycz! A
                        on na to: Dobra tureckiego, powiada, trochę mam, ale skarbów żadnych, bo com
                        miał, tom, powiada, rozrzucił. Jak to usłyszeli, zaraz im był tańszy — i do
                        jegomości afekt zwrócili.</p>
                    <p>— Niema co mówić, dobrześ się o wszystkiem wywiedział.</p>
                    <p>— Mój jegomość, gdybym ja się jednego wywiedział, a drugiego nie, tedyby
                        jegomość mógł do mnie <pb n="115"/>rzec: konia mi darowałeś, a terlicyś nie
                        dał. Coby jegomości było po koniu bez terlicy?</p>
                    <p>— No, no, to weźże i terlicę.</p>
                    <p>— Dziękuję pokornie jegomości. Oni też Bohuna do Perejasławia zaraz
                        wyprawili, więc jakem się o tem dowiedział: tak sobie myślę: czemubym i ja
                        nie miał do Perejasławia dotrzeć. Będzie ze mnie pan kontent, to mnie barwa
                        prędzej dojdzie...</p>
                    <p>— Dojdzie cię na nową ćwierć. To byłeś i w Perejasławiu?</p>
                    <p>— Byłem. Alem Bohuna tam nie znalazł. Stary pułkownik Łoboda chory. Mówią że
                        rychło po nim Bohun pułkownikiem zostanie... Ale tam się dzieje coś
                        dziwnego. Semenów ledwie garść przy chorągwi została — reszta, mówią, za
                        Bohunem pociągnęła, czy też na Sicz zbiegła, i to jest, mój jegomość, ważna
                        rzecz, bo tam się podobno jakaś rebelia knuje. Chciałem się koniecznie
                        czegoś dowiedzieć o Bohunie, aleć tylko tyle mi powiedziano, że się na ruski
                            brzeg<ref xml:id="cite_ref-2" target="#cite_note-2">[2]</ref>
                        przeprawił; a no! myślę sobie, kiedy tak, to nasza panienka od niego
                        bezpieczna — i wróciłem.</p>
                    <p>— Dobrześ się sprawił. A przygody jakiej w podróży nie miałeś?</p>
                    <p>— Nie, mój jegomość, jeno mi się jeść okrutnie chce.</p>
                    <p>Rzędzian wyszedł, a namiestnik, zostawszy sam, zaczął nanowo odczytywać list
                        Heleny i do ust przyciskać te literki, nie tak kształtne jak ręka, która je
                        kreśliła. Ufność wstąpiła mu w serce — i myślał sobie: „Nie długo drogi
                        podeschną, byle Bóg dał pogodę. <pb n="116"/>Kurcewicze też, dowiedziawszy
                        się, że Bohun hołysz, pewnie mnie już nie zdradzą. Puszczę im Rozłogi i
                        jeszcze swego dołożę, byle onej kochanej gwiazdki dostać...“</p>
                    <p>I przybrawszy się, z jaśniejącą twarzą, z pełną od szczęścia piersią, szedł
                        do kaplicy, by Bogu naprzód za dobrą nowinę pokornie podziękować.</p>
                </div>
                <pb n="117"/>
                <div type="chapter">
                    <head>ROZDZIAŁ VI.</head>
                    <p>Na całej Ukrainie i Zadnieprzu poczęły zrywać się jakieś szumy, jakoby
                        zwiastuny burzy blizkiej; jakieś dziwne wieści przelatywały od sioła do
                        sioła, od futoru do futoru, nakształt owych roślin, które jesienią wiatr po
                        stepach żenie, a które lud perekotypolem zowie. W miastach szeptano sobie o
                        jakiejś wielkiej wojnie, lubo nikt nie wiedział, kto i przeciwko komu ma
                        wojować. Coś zapowiadało się wszelako. Twarze ludzkie stały się niespokojne.
                        Rolnik niechętnie z pługiem na pole wychodził, chociaż wiosna przyszła
                        wczesna, cicha, ciepła, a nad stepami dzwoniły od dawna skowronki.
                        Wieczorami ludzie po siołach gromadzili się w kupy i stojąc na drodze,
                        gwarzyli półgłosem o rzeczach strasznych. Ślepców, krążących z lirami i
                        pieśnią, wypytywano o nowiny. Niektórym zdało się, że nocami widzą jakieś
                        odblaski na niebie i że księżyc czerwieńszy niż zwykle podnosi się z za
                        borów. Wróżono klęski lub śmierć królewską — a wszystko to było tem
                        dziwniejsze, że do ziem onych, przywykłych z dawna do niepokojów, walk,
                        najazdów, strach niełatwy miał przystęp; musiały więc jakieś wyjątkowo
                        złowrogie wichry grać w powietrzu, skoro niepokój stał się powszechnym.</p>
                    <pb n="118"/>
                    <p>Tem ciężej, tem duszniej było, że nikt nie umiał niebezpieczeństwa wskazać.
                        Wszelako między oznakami złej wróżby, dwie szczególniej zdawały wskazywać,
                        że istotnie coś zagraża. Oto naprzód niesłychane mnóstwo dziadów lirników
                        pojawiło się po wszystkich wsiach i miastach, a były między nimi jakieś
                        postacie obce, nikomu nieznane, o których szeptano sobie, że to są dziady
                        fałszywe. Ci, włócząc się wszędzie, zapowiadali tajemniczo, iż dzień sądu i
                        gniewu Bożego się zbliża. Powtóre, niżowcy poczęli pić na umor.</p>
                    <p>Druga oznaka była jeszcze niebezpieczniejszą. Sicz, w zbyt szczupłych
                        granicach objęta, nie mogła wszystkich swych ludzi wyżywić, wyprawy nie
                        zawsze się zdarzały, przeto stepy nie dawały chleba kozakom, mnóstwo więc
                        niżowców rozpraszało się rok rocznie, w spokojnych czasach, po okolicach
                        zamieszkałych. Pełno ich było na Ukrainie, ba nawet na całej Rusi. Jedni
                        zaciągali się do pocztów starościńskich, inni szynkowali wódkę po drogach,
                        inni trudnili się po wsiach i miastach handlem i rzemiosłami. W każdej
                        prawie wsi stała opodal od innych chata, w której mieszkał zaporożec.
                        Niektórzy mieli w takich chatach żony i gospodarstwo. A zaporożec taki, jako
                        człek zwykle kuty i bity, był poniekąd dobrodziejstwem wsi, w której
                        mieszkał. Nie było nad nich lepszych kowali, kołodziejów, garbarzy,
                        woskobojów, rybitwów i myśliwych. Kozak wszystko umiał, wszystko zrobił, dom
                        postawił i siodło uszył. Powszechnie jednak nie byli to osadnicy spokojni,
                        bo żyli życiem tymczasowem. Kto chciał wyrok zbrojno wyegzekwować, na
                        sąsiada najazd zrobić, lub się od spodziewanego obronić, potrzebował tylko
                        krzyknąć, a wnet mołojcy zlatywali się, jak krucy na żer gotowi. Używała ich
                        też <pb n="119"/>szlachta, używali panowie, wiecznie spory ze sobą wiodący,
                        gdy jednak i takich wypraw brakło, to siedzieli cicho po wsiach, pracując do
                        upadłego i w pocie czoła zdobywając chleb powszechni.</p>
                    <p>I trwało tak czasem rok, dwa, aż nagle przychodziła wieść o jakowejś walnej
                        wyprawie, czy to jakiego atamana na Tatarów, czy na „lachiw“, czy wreszcie
                        paniąt polskich na Wołoszczyznę; — i wnet ci kołodzieje, kowale, garbarze,
                        woskoboje porzucali spokojne zajęcie i przedewszystkiem poczynali pić na
                        śmierć we wszystkich szynkach ukraińskich.</p>
                    <p>Przepiwszy wszystko, pili dalej na borg, <hi>ne na to szczo je, ale na to,
                            szczo bude</hi>. Przyszłe łupy miały zapłacić hulatykę.</p>
                    <p>Zjawisko owo powtarzało się tak stale, że później doświadczeni ludzie
                        ukraińscy zwykli mawiać: „ocho! trzęsą się szynki od niżowców — w Ukrainie
                        coś się gotuje“.</p>
                    <p>I starostowie wzmacniali zaraz załogi w zamkach, pilnie dając na wszystko
                        baczenie, panowie ściągali poczty — szlachta wysyłała żony i dzieci do
                        miast.</p>
                    <p>Owóż wiosny tej, kozacy poczęli pić jak nigdy, trwonić na ślepo wszelakie
                        zapracowane dobro i to nie w jednym powiecie, nie w jednem województwie, ale
                        na całej Rusi, jak długa i szeroka.</p>
                    <p>Coś się więc gotowało na prawdę, chociaż sami niżowcy nie wiedzieli zgoła co
                        takiego. Zaczęto mówić o Chmielnickim, o jego na Sicz ucieczce, i o
                        grodowych z Czerkas, Bogusławia, Korsunia i innych miast, zbiegłych za nim —
                        ale powiadano też i co innego. Od lat całych krążyły już wieści o wielkiej
                        wojnie z pogany, której król chciał, by dobrym mołojcom łupu <pb n="120"/><!-- choice>
                            <orig>przysposporzyć</orig>
                            --><corr>przysporzyć</corr><!--
                        </choice -->, ale Lachy nie chcieli — a teraz te wszystkie wieści pomieszały
                        się ze sobą i zrodziły w głowach ludzkich niepokój i oczekiwanie czegoś
                        nadzwyczajnego.</p>
                    <p>Niepokój ów przedarł się i za mury łubniańskie. Na te wszystkie oznaki
                        niepodobna było oczu zamykać, a zwłaszcza nie miał tego zwyczaju książę
                        Jeremi. W jego państwie niepokój nie przeszedł wprawdzie we wrzenie — strach
                        trzymał w ryzie wszystkich, ale po niejakim czasie z Ukrainy zaczęły
                        dolatywać słuchy, że tu i owdzie chłopi zaczynają dawać opór szlachcie, że
                        mordują żydów, że chcą się gwałtem zaciągać do regestru na wojnę z pogany i
                        że liczba zbiegów na Sicz coraz się powiększa.</p>
                    <p>Porozsyłał więc książę posłańców: do pana Krakowskiego, do p. Kalinowskiego,
                        do Łobody w Perejasławiu, — a sam ściągał stada ze stepów i wojsko z
                        pałanek. Tymczasem przyszły wieści uspokajające. Pan hetman wielki donosił
                        wszystko co wiedział o Chmielnickim, nie uważał jednak, aby jaka zawierucha
                        mogła z tej sprawy wyniknąć; p. hetman polny pisał, że „hultajstwo zwykle
                        jako roje burzy się na wiosnę“. Jeden stary chorąży Zaćwilichowski przesłał
                        list zaklinający księcia, żeby niczego nie lekceważyć, bo wielka burza idzie
                        od Dzikich pól. O Chmielnickim donosił, że z Siczy do Krymu pognał, by chana
                        o pomoc prosić. „A jako mnie z Siczy przyjaciele donoszą — pisał — iż tam
                        koszowy ze wszystkich ługów i rzeczek piesze i konne wojsko ściąga, nie
                        mówiąc nikomu dlaczego to czyni, mniemam przeto, iż ta burza na nas się
                        zwali, co jeżeli z pomocą tatarską się stanie, daj Boże, by zguby wszystkim
                        ziemiom Ruskim nie przyniosło“.</p>
                    <p>Książę ufał Zaćwilichowskiemu więcej, niż samym <pb n="121"/>hetmanom, bo
                        wiedział, iż nikt na całej Rusi nie zna tak kozaków i ich fortelów,
                        postanowił więc jak najwięcej wojsk ściągnąć, a jednocześnie do gruntu
                        prawdy dotrzeć.</p>
                    <p>Pewnego więc rana kazał przywołać do siebie pana Bychowca, porucznika
                        chorągwi wołoskiej, i rzekł mu:</p>
                    <p>— Pojedziesz waść odemnie w poselstwie na Sicz, do pana atamana koszowego, i
                        oddasz mu ten list z moją hospodyńską pieczęcią. Ale żebyś wiedział czego
                        się trzymać, to ci powiem tak: list jest pozór, a zaś waga cała poselstwa w
                        waszmościnym rozumie spoczywa, abyś na wszystko patrzył, co się tam dzieje,
                        ile wojska zwołali i czy jeszcze zwołują. To szczególniej polecam, byś sobie
                        jakich ludzi skaptował i o Chmielnickim mi się wszystkiego dobrze
                        wywiedział, gdzie jest i jeżeli prawda, że do Krymu pojechał Tatarów o pomoc
                        prosić. Rozumiesz waść?</p>
                    <p>— Jakoby mi kto na dłoni wypisał.</p>
                    <p>— Pojedziesz na Czehryn, po drodze nie wytchniesz dłużej, jak noc jednę.
                        Przybywszy, udasz się do chorążego Zaćwilichowskiego, by cię w listy do
                        swoich przyjaciół w Siczy opatrzył, które sekretnie im oddasz. Owi wszystko
                        ci powiedzą. Z Czehryna ruszysz bajdakiem do Kudaku, pokłonisz się odemnie
                        panu Grodzickiemu i to pismo mu wręczysz. On cię przez Porohy każe
                        przeprawić i przewoźników potrzebnych dostarczy. W Siczy też nie baw, patrz,
                        słuchaj i wracaj, jeśli żyw będziesz, bo to ekspedycya nie łatwa.</p>
                    <p>— Wasza książęca mość jest szafarzem krwi mojej. Ludzi siła mam wziąć?</p>
                    <p>— Weźmiesz czterdziestu pocztowych. Ruszysz <pb n="122"/>dziś pod wieczór, a
                        przed wieczorem przyjdziesz jeszcze po instrukcye. Ważną to misyę waszmości
                        powierzam.</p>
                    <p>Pan Bychowiec <!-- choice>
                            <orig>wszedł</orig>
                            --><corr>wyszedł</corr><!--
                        </choice --> uradowany; w przedpokoju spotkał Skrzetuskiego z kilkoma oficerami
                        z artyleryi.</p>
                    <p>— A co tam? — spytali go.</p>
                    <p>— Dziś ruszam w drogę.</p>
                    <p>— Gdzie, gdzie?</p>
                    <p>— Do Czehryna, a stamtąd dalej.</p>
                    <p>— To chodźże ze mną — rzekł Skrzetuski.</p>
                    <p>I zaprowadziwszy go do kwatery, nuż molestować, by mu tę funkcyę
                        odstąpił:</p>
                    <p>— Jakeś przyjaciel, rzecze, żądaj czego chcesz, konia tureckiego, dzianeta,
                        dam, niczego nie będę żałował, bym jeno mógł jechać, bo się we mnie dusza w
                        tamtę stronę rwie! Chcesz pieniędzy, pozwolę, byleś ustąpił. Sławyć to nie
                        przyniesie, bo tu pierwej wojna, jeśli ma być, to się rozpocznie — a zginąć
                        możesz. Wiem także, że ci Anusia miła, jako i innym — pojedziesz, to ci ją
                        zbałamucą.</p>
                    <p>Ten ostatni argument lepiej od innych trafił do myśli pana Bychowca, ale
                        jednak opierał się. Coby książę powiedział, gdyby ustąpił; czyby mu nie miał
                        za złe? Toć jest fawor książęcy taka funkcya.</p>
                    <p>Usłyszawszy to, Skrzetuski poleciał do księcia i natychmiast kazał się przez
                        pazia meldować.</p>
                    <p>Po chwili paź powrócił z oznajmieniem, iż książę wejść pozwala.</p>
                    <p>Namiestnikowi biło serce jak młotem z obawy, że usłyszy krótkie: „nie!“ po
                        którem nie zostawało nic innego, jak wszystkiego poniechać.</p>
                    <p>— A co powiesz? — rzekł książę, ujrzawszy namiestnika.</p>
                    <pb n="123"/>
                    <p>Skrzetuski uchylił mu się do nóg.</p>
                    <p>— Mości książę, przyszedłem błagać najpokorniej, by mnie ekspedycya na Sicz
                        została powierzoną. Bychowiec możeby ustąpił, bo mi jest przyjacielem, a
                        mnie tak właśnie na niej, jako na samem życiu zależy — boi się tylko
                        Bychowiec, czy Wasza Książęca Mość krzyw za to nie będziesz.</p>
                    <p>— Na Boga! — rzekł książę — toż jabym nikogo innego jak ciebie nie wysłał,
                        ale rozumiałem, że niechętnie ruszysz, niedawno taką długą drogę
                        odbywszy.</p>
                    <p>— Mości książę, choćbym też i codzień był wysyłany, zawsze libenter w tamtę
                        stronę jeździć będę.</p>
                    <p>Książę popatrzył na niego przeciągle swemi czarnemi oczyma i po chwili
                        spytał:</p>
                    <p>— Co ty tam masz?</p>
                    <p>Namiestnik stał zmieszany jak winowajca, nie mogąc znieść badawczego <!-- choice>
                            <orig>spojrzenia,</orig>
                            --><corr>spojrzenia.</corr><!--
                        </choice --></p>
                    <p>— Już widzę, że muszę prawdę mówić — rzekł — gdyż przed rozumem W. Ks. Mości
                        żadne arcana ostać się nie mogą, jedno nie wiem, znajdęli łaskę w uszach W.
                        Ks. Mości.</p>
                    <p>I tu zaczął opowiadać, jak poznał córkę kniazia Wasila, jak się w niej
                        rozkochał i pragnąłby teraz ją odwiedzić, a za powrotem z Siczy do Łubniów
                        ją sprowadzić, by przed zawieruchą kozacką i natarczywością Bohuna ją
                        uchronić. Zamilczał tylko o machinacyach starej kniahini, gdyż w tem był
                        słowem związany. Natomiast tak począł błagać księcia, iżby mu funkcyą
                        Bychowca powierzył, iż książę rzekł:</p>
                    <p>— Jabym ci i tak jechać pozwolił i ludzi dał, ale gdyś tak wszystko mądrze
                        ułożył, by własny afekt z oną funkcyą pogodzić, tedy muszę już to dla ciebie
                        uczynić.</p>
                    <pb n="124"/>
                    <p>To rzekłszy, w ręce klasnął i kazał paziowi przywołać pana Bychowca.</p>
                    <p>Namiestnik ucałował z radością rękę księcia, ten zaś za głowę go ścisnął i
                        spokojnym być rozkazał. Lubił on niezmiernie Skrzetuskiego, jako dzielnego
                        żołnierza i oficera, na którego we wszystkiem można się było spuścić. Prócz
                        tego był między nimi ten związek, jaki wytwarza się między podwładnym,
                        uwielbiającym z całej duszy zwierzchnika, a zwierzchnikiem, który to czuje
                        dobrze. Około księcia kręciło się niemało dworaków, służących i
                        schlebiających dla własnej korzyści, ale orli umysł Jeremiego wiedział
                        dobrze, co o kim trzymać. Wiedział, że Skrzetuski, był człowiek jak łza —
                        cenił go więc i był mu wdzięczny za uczucie.</p>
                    <p>Z radością dowiedział się także, że jego ulubieniec pokochał córkę Wasila
                        Kurcewicza, starego sługi Wiśniowieckich, którego pamięć była tem droższą
                        księciu, im była żałośniejszą.</p>
                    <p>— Nie z niewdzięczności to przeciw kniaziowi — rzekł — nie dowiadywałem się o
                        dziewczynę, ale gdy opiekunowie nie zaglądali do Łubniów i żadnych skarg na
                        nich nie odbierałem, sądziłem, iż są poczciwi. Skoroś mi jednak teraz ją
                        przypomniał, będę o niej jak o rodzonej pamiętał.</p>
                    <p>Skrzetuski, słysząc to, nie mógł się nadziwić dobroci tego pana, któren
                        zdawał się sobie samemu robić wyrzuty, że wobec nawału spraw rozlicznych,
                        nie zajął się losami dziecka dawnego żołnierza i dworzanina.</p>
                    <p>Tymczasem nadszedł pan Bychowiec.</p>
                    <p>— Mosanie — rzekł mu książę — słowo się rzekło: jeśli zechcesz, pojedziesz,
                        aleć proszę, uczyń to dla mnie i ustąp funkcyi Skrzetuskiemu. Ma on swoje
                            <pb n="125"/>szczególne, słuszne racye, by jej pożądać, a ja o innej
                        pomyślę dla waści rekompensie.</p>
                    <p>— Mości książę — odparł Bychowiec — łaska to wysoka W. Ks. Mości, że mogąc
                        rozkazać, na moją wolę to zdajesz, której łaski nie byłbym godzien, nie
                        przyjmując jej najwdzięczniejszem sercem.</p>
                    <p>— Podziękujże przyjacielowi — rzekł książę, zwracając się do Skrzetuskiego —
                        i idź gotować się do drogi.</p>
                    <p>Skrzetuski istotnie dziękował gorąco Bychowcowi, a w kilka godzin potem był
                        gotów. W Łubniach oddawna trudno już mu było wysiedzieć, a ta ekspedycya
                        dogadzała wszelkim jego życzeniom. Naprzód miał zobaczyć Helenę, a potem —
                        prawda, że trzeba było się od niej na dłuższy czas oddalić, ale właśnie taki
                        czas był potrzebny, by drogi po niezmiernych deszczach stały się dla kół
                        możliwe do przebycia. Prędzej kniahini z Heleną nie mogły zjechać do
                        Łubniów, musiałby więc Skrzetuski albo w Łubniach czekać, albo w Rozłogach
                        przesiadywać, co byłoby przeciw układowi z kniahinią i co więcej —
                        obudziłoby podejrzenia Bohuna. Helena prawdziwie bezpieczną przeciw jego
                        zamachom mogła być dopiero w Łubniach, gdy więc musiała koniecznie jeszcze
                        dość długo w Rozłogach pozostawać, a najlepiej wypadało Skrzetuskiemu
                        odjechać, a za to z powrotem, już pod zasłoną siły wojskowej książęcej, ją
                        zabrać. Tak obrachowawszy, kwapił się namiestnik z wyjazdem i ułatwiwszy
                        wszystko, wziąwszy listy i instrukcye od księcia, a pieniądze na ekspedycyą
                        od skarbnika, dobrze jeszcze przed nocą puścił się w drogę, mając ze sobą
                        Rzędziana i czterdziestu semenów z kozackiej książęcej chorągwi.</p>
                </div>
                <pb n="126"/>
                <div type="chapter">
                    <head>ROZDZIAŁ VII.</head>
                    <p>Było to już w drugiej połowie marca. <!-- choice>
                            <orig>Tratwy</orig>
                            --><corr>Trawy</corr><!--
                        </choice --> puściły się bujno; perekotypola zakwitły, step zawrzał życiem.
                        Rankiem namiestnik, jadąc na czele swych ludzi, jechał jakby morzem, którego
                        falą ruchliwą była kołysana wiatrem trawa. A wszędy pełno wesołości i głosów
                        wiosennych, krzyków, świergotu, pogwizdywań, kląskań, trzepotania skrzydeł,
                        radosnego brzęczenia owadów: step brzmiący jak lira, na której gra ręka
                        Boża. Nad głowami jeźdźców jastrzębie tkwiące nieruchomie w błękicie,
                        nakształt pozawieszanych krzyżyków, trójkąty dzikich gęsi, sznury żórawiane;
                        na ziemi gony ździczałych tabunów: ot, leci stado koni stepowych, widać je,
                        jak porą trawy piersią, idą jak burza i stają jak wryte, otaczając jeźdźców
                        półkolem, grzywy ich rozwiane, chrapy rozdęte, oczy zdziwione! Rzekłbyś,
                        chcą roztratować nieproszonych gości. Ale chwila jeszcze i pierzchają nagle
                        i nikną równie szybko jak przybiegły — jeno trawy szumią, jeno kwiaty
                        migocą! Tętent ucichł, znowu słychać tylko granie ptactwa. Niby wesoło, a
                        jakiś smutek śród tej radości, niby gwarno a pusto — o! a szeroko, a
                        przestrono! Koniem nie zgonić, myślą nie zgonić... chyba te smutki, tę
                        pustosz, te stepy pokochać i tęskną duszą <pb n="127"/>krążyć nad nimi, na
                        ich mogiłach spoczywać, głosu ich słuchać i odpowiadać.</p>
                    <p>Ranek był. Wielkie krople błyszczały na bylicach i burzanach, rzeźwe powiewy
                        wiatru suszyły ziemię, na której po deszczach stały szerokie kałuże, jakoby
                        jeziorka rozlane, w słońcu świecące. Poczet namiestnikowy posuwał się
                        zwolna, bo trudno było pośpieszyć, gdy konie zapadały czasem po kolana w
                        miękkiej ziemi. Ale namiestnik mało im dawał wytchnienia po wzgórkach
                        mogilnych, bo śpieszył zarazem witać i żegnać. Jakoż drugiego dnia o
                        południu, przejechawszy szmat lasu, dojrzał już wiatraki w Rozłogach,
                        rozrzucone po wzgórzach i poblizkich mogiłach. Serce mu biło, jak młotem.
                        Nikt go się tam nie spodziewa, nikt nie wie, że przyjedzie; co też ona
                        powie, gdy go ujrzy? O, oto już i chaty pidsusidków, poukrywane w młodych
                        sadach wiśniowych — dalej wieś rozrzucona dworzyszczowych, a jeszcze dalej
                        widnieje i żóraw studzienny na dworskim majdanie. Namiestnik wspiął konia i
                        kopnął się cwałem, a za nim pocztowi; lecieli tak przez wieś z brzękiem i
                        gwarem. Tu i owdzie chłop wypadł z chaty, popatrzył, przeżegnał się: czorty,
                        nie czorty? Tatary, nie Tatary? Błoto tak pryska z pod kopyt, że i nie
                        poznasz, kto leci. A oni tymczasem dolecieli do majdanu i stanęli przed
                        bramą zawartą.</p>
                    <p>— Hej tam! kto żyw, otwieraj!</p>
                    <p>Gwar, stukanie i ujadania psów wywołały ludzi ze dworu. Przypadli tedy do
                        bramy wystraszeni, myśląc, że chyba najazd.</p>
                    <p>— Kto jedzie?</p>
                    <p>— Otwieraj!</p>
                    <p>— Kniaziów niema w domu.</p>
                    <pb n="128"/>
                    <p>— Otwierajże, pogański synu! My od księcia z Łubniów.</p>
                    <p>Czeladź poznała wreszcie Skrzetuskiego.</p>
                    <p>— A to wasza miłość! Zaraz, zaraz!</p>
                    <p>Otworzono bramę, a wtem i sama kniahini wyszła przed sień i przykrywszy oczy
                        ręką, patrzyła na przybyłych.</p>
                    <p>Skrzetuski zeskoczył z konia i zbliżywszy się do niej, rzekł:</p>
                    <p>— Jejmość nie poznajesz mnie?</p>
                    <p>— Ach! to waszmość, panie namiestniku. Rozumiałam, że napad tatarski. Kłaniam
                        i proszę do komnat</p>
                    <p>— Dziwisz się zapewne waćpani — rzekł Skrzetuski, gdy weszli już do środka —
                        widząc mnie w Rozłogach, a przeciem słowa nie złamał, gdyż to sam książę do
                        Czehryna i dalej mnie posyła. Kazał mi przytem w Rozłogach się zatrzymać i o
                        wasze zdrowie zapytać.</p>
                    <p>— Wdzięcznam jego książęcej mości, jako łaskawemu panu i dobrodziejowi.
                        Prędkoż nas myśli z Rozłogów rugować?</p>
                    <p>— Nie myśli on o tem wcale, gdyż nie wie, że trzeba was rugować, a ja com
                        powiedział, to będzie. Zostaniecie w Rozłogach; mam ja swego chleba
                        dosyć.</p>
                    <p>Usłyszawszy to, kniahini zaraz rozpogodziła się i rzekła:</p>
                    <p>— Siadajże waszmość i bądź sobie rad, jakom ja ci rada.</p>
                    <p>— A kniaziówna zdrowa? gdzie jest?</p>
                    <p>— Wiem ci ja, żeś nie do mnie przyjechał, mój kawalerze. Zdrowa ona, zdrowa;
                        jeszcze dziewka od tych amorów potłuściała. Ale wraz ci jej zawołam, a i
                        sama się trochę ogarnę, bo mi wstyd tak gości przyjmować.</p>
                    <pb n="129"/>
                    <p>Jakoż kniahini miała na sobie suknię ze spłowiałego cycu, kożuch na wierzchu
                        i jałowicze buty na nogach.</p>
                    <p>W tej chwili jednak Helena, choć i niewołana, wbiegła do komnaty, bo się od
                        Tatara Czechły dowiedziała, kto przyjechał. Wbiegłszy zdyszana i kraśna jak
                        wiśnia, tchu prawie złapać nie mogła i tylko oczy śmiały się jej szczęściem
                        i weselem. Skrzetuski skoczył jej ręce całować, a gdy kniahini dyskretnie
                        wyszła, całował i usta, bo był człowiek porywczy. Ona też nie broniła się
                        bardzo, czując, że niemoc opanowywa ją ze zbytku szczęścia i radości.</p>
                    <p>— A ja się waćpana nie spodziewałam — szeptała, mrużąc swe śliczne oczy — ale
                        już tak nie całuj, bo nie przystoi.</p>
                    <p>— Jak nie mam całować — odpowiedział rycerz — gdy mi miód nie tak słodki,
                        jako usta twoje? Myślałem też, że już mi uschnąć przyjdzie bez ciebie, aż
                        mnie sam książę tu wyprawił.</p>
                    <p>— To książę wie?</p>
                    <p>— Powiedziałem mu wszystko. A on jeszcze rad był, na kniazia Wasila
                        wspomniawszy. Ej, chybaś ty mi co zadała, dziewczyno, że już i świata za
                        tobą nie widzę.</p>
                    <p>— Łaska to Boża takie zaślepienie twoje.</p>
                    <p>— A pamiętasz jeno ten omen, który raróg uczynił, gdy nam ręce ku sobie
                        ciągnął. Znać było już przeznaczenie.</p>
                    <p>— Pamiętam...</p>
                    <p>— Jakem też od tęskności chodził w Łubniach na Sołonicę, tom cię tak prawie
                        jako żywą widywał, a com wyciągnął ręce, toś nikła. Ale mi więcej nie
                        umkniesz, gdyż tak myślę, że nic nam już nie stanie na wstręcie.</p>
                    <pb n="130"/>
                    <p>— Jeśli co stanie, to nie wola moja.</p>
                    <p>— Powiedzże mi jeszcze raz, że mnie miłujesz.</p>
                    <p>Helena spuściła oczy, ale odrzekła z powagą i wyraźnie:</p>
                    <p>— Jako nikogo w świecie.</p>
                    <p>— Żeby mnie kto złotem i dostojeństwy obsypał, wolałbym takie słowa twoje, bo
                        czuję, że prawdę mówisz, choć sam nie wiem, czem na takowe dobrodziejstwo od
                        ciebie zarobić mogłem.</p>
                    <p>— Boś miał litość dla mnie, boś mnie przygarnął i ujmował się za mną i
                        takiemi słowy do mnie mówił, jakich wprzódy nigdy nie słyszałam.</p>
                    <p>Helena zamilkła ze wzruszenia, a porucznik począł na nowo całować jej
                        ręce.</p>
                    <p>— Panią mi będziesz, nie żoną — rzekł.</p>
                    <p>I przez chwilę milczeli, tylko on wzroku z niej nie spuszczał, chcąc sobie
                        długie niewidzenie nagrodzić. Wydała mu się jeszcze piękniejszą, niż
                        dawniej. Jakoż w tej ciemnawej świetlicy, w grze promieni słonecznych,
                        rozłamujących się w tęczę na szklanych gomółkach okien, wyglądała jak owe
                        obrazy świętych dziewic w mrocznych kościelnych kaplicach. A jednocześnie
                        biło od niej takie ciepło i życie, tyle rozkosznych niewieścich ponęt i
                        uroków malowało się w twarzy i całej postaci, że można było głowę stracić,
                        rozkochać się na śmierć, a kochać na wieczność.</p>
                    <p>— Od twojej gładkości chyba mi oślepnąć przyjdzie! — rzekł namiestnik.</p>
                    <p>Białe ząbki kniaziówny wesoło błysnęły w uśmiechu.</p>
                    <p>— Pewnie panna Anna Borzobohata ode mnie stokroć gładsza!</p>
                    <pb n="131"/>
                    <p>— Tak jej do ciebie, jako właśnie cynowej misie do miesiąca.</p>
                    <p>— A mnie imć Rzędzian co innego powiadał.</p>
                    <p>— Imć Rzędzian wart w gębę. Co mnie tam po onej pannie! Niech inne pszczoły z
                        tego kwiatu miód biorą, a jest ich tam niemało.</p>
                    <p>Dalszą rozmowę przerwało wejście starego Czechły, któren przyszedł witać
                        namiestnika. Uważał go on już za swego przyszłego pana, więc kłaniał mu się
                        od proga, oddając mu wschodnim obyczajem salamy.</p>
                    <p>— No, stary Czechły, wezmę i ciebie z panienką. Już też jej służ do
                        śmierci.</p>
                    <p>— Niedługo jej czekać, wasza miłość, ale póki życia, póty służby. Bóg
                        jeden!</p>
                    <p>— Za jaki miesiąc, gdy z Siczy wrócę, ruszymy do Łubniów — rzekł namiestnik,
                        zwracając się do Heleny — a tam ksiądz Muchowiecki ze stułą czeka.</p>
                    <p>Helena przestraszyła się:</p>
                    <p>— To ty na Sicz jedziesz?</p>
                    <p>— Książę posyła z listami. Aleć się nie bój. Osoba posła i u pogan święta.
                        Ciebie zaś z kniahinią wyprawiłbym choć zaraz do Łubniów, jeno drogi
                        straszne. Sam widziałem — i koniem niebardzo przejedzie.</p>
                    <p>— A długo w Rozłogach zostaniesz?</p>
                    <p>— Dziś jeszcze na wieczór do Czehryna ruszam. Prędzej pożegnam, prędzej
                        powitam. Zresztą służba książęca: nie mój czas, nie moja wola.</p>
                    <p>— Proszę na posiłek, jeśli amorów i gruchania dosyć — rzekła, wchodząc,
                        kniahini. — Ho! ho! policzki ma dziewczyna czerwone, snać nie próżnowałeś,
                        panie kawalerze! No, ale się wam nie dziwię.</p>
                    <p>To rzekłszy, poklepała łaskawie Helenę po <pb n="132"/>ramieniu i poszli na
                        obiad. Kniahini była w doskonałym humorze. Bohuna odżałowała już dawno, a
                        teraz wszystko składało się tak, dzięki hojności namiestnika, że Rozłogi
                        „cum boris, lasis, graniciebus et coloniis“ mogła już uważać za swoje i
                        swoich synów.</p>
                    <p>A były to przecie dobra niemałe.</p>
                    <p>Namiestnik wypytywał o kniaziów, czy prędko wrócą.</p>
                    <p>— Lada dzień się już ich spodziewam. Gniewno im było z początku na waćpana,
                        ale potem, zważywszy twoje postępki, bardzo cię, jako przyszłego krewniaka,
                        polubili, bo prawią, że takiej fantazyi kawalera trudno już w dzisiejszych
                        miękkich czasach znaleźć.</p>
                    <p>Po skończonym obiedzie namiestnik z Heleną wyszli do sadu wiśniowego, który
                        tuż do fosy za majdanem przytykał. Sad był jako śniegiem, wczesnem kwieciem
                        obsypany, za sadem czerniała dąbrowa, w której kukała kukułka.</p>
                    <p>— Na szczęśliwą to nam wróżbę — rzekł pan Skrzetuski — ale trzeba się
                        popytać.</p>
                    <p>I zwróciwszy się ku dąbrowie, pytał:</p>
                    <p>— Zazulu nieboże, a ile lat będziem żyć w stadle z tą oto panną?</p>
                    <p>Kukułka poczęła kukać i kukać. Naliczyli pięćdziesiąt i więcej.</p>
                    <p>— Dajże tak Boże!</p>
                    <p>— Zazule zawsze prawdę mówią — zauważyła Helena.</p>
                    <p>— A kiedy tak, to jeszcze będę pytał! — rzekł rozochocony namiestnik.</p>
                    <p>I pytał:</p>
                    <p>— Zazulu nieboże, a siła mieć będziem chłopczysków?</p>
                    <pb n="133"/>
                    <p>Kukułka, jakby zamówiona, zaraz poczęła odpowiadać i wykukała ni mniej ni
                        więcej, jak dwanaście.</p>
                    <p>Pan Skrzetuski nie posiadał się z radości.</p>
                    <p>— Ot, starostą zostanę, jak mnie Bóg miły! Słyszałaś waćpanna? hę?</p>
                    <p>— Zgoła nie słyszałam — odpowiedziała czerwona jak wiśnia Helena — nawet nie
                        wiem, o coś pytał.</p>
                    <p>— To może powtórzyć?</p>
                    <p>— I tego nie trzeba.</p>
                    <p>Na takich rozmowach i zabawach zeszedł im dzień jak sen. Wieczorem nadeszła
                        chwila czułego, długiego pożegnania — i namiestnik ruszył ku Czehrynowi.</p>
                </div>
                <pb n="134"/>
                <div type="chapter">
                    <head>ROZDZIAŁ VIII.</head>
                    <p>W Czehrynie zastał pan Skrzetuski starego Zaćwilichowskiego w wielkiem
                        wzruszeniu i gorączce; wyglądał on niecierpliwie książęcego posłańca, bo z
                        Siczy coraz groźniejsze dochodziły wieści. Nie ulegało już wątpliwości, że
                        Chmielnicki gotował się zbrojną ręką swoich krzywd i dawnych kozackich
                        przywilejów dochodzić. Zaćwilichowski miał o nim wiadomości, iż w Krymie
                        bawił u chana, żebrząc pomocy tatarskiej, z którą już lada dzień był w Siczy
                        spodziewany. Gotowała się tedy walna z Niżu do Rzeczypospolitej wyprawa,
                        która przy pomocy tatarskiej mogła być zgubną. Burza rysowała się coraz
                        bliżej, wyraźniej, straszniej. Już nie głuche, nieokreślone trwogi
                        przebiegały Ukrainę, ale poprostu pewność rzezi i wojny. Hetman wielki,
                        który z początku niewiele sobie z całej sprawy robił, przysunął się teraz z
                        wojskiem do Czerkas; wysunięte placówki wojsk koronnych dochodziły aż do
                        Czehryna, a to głównie, by zbiegostwo powstrzymać, kozacy bowiem grodowi i
                        czerń, masami poczęli na Sicz uciekać. Szlachta kupiła się po miastach.
                        Mówiono, że pospolite ruszenie ma być w południowych województwach
                        ogłoszone. Niektórzy też i nie czekając na wici, odsyłali żony i dzieci do
                        zamków, <pb n="135"/>a sami ciągnęli pod Czerkasy. Nieszczęsna Ukraina
                        rozdzieliła się na dwie połowy; jedna śpieszyła na Sicz, druga do obozu
                        koronnego; jedna opowiadała się przy istniejącym porządku rzeczy, druga przy
                        dzikiej swobodzie; jedna pragnęła zachować to, co było owocem wiekowej
                        pracy, druga pragnęła jej owo dobro odjąć. Obie wkrótce miały bratnie ręce
                        we własnych wnętrznościach ubroczyć. Straszliwy zatarg, zanim wyszukał sobie
                        haseł religijnych, które dla Niżu obce były zupełnie, zrywał się jako wojna
                        socyalna.</p>
                    <p>Ale jakkolwiek czarne chmury skłębiły się na widnokręgu ukraińskim,
                        jakkolwiek padała od nich noc złowroga, jakkolwiek we wnętrzu ich kłębiło
                        się i huczało, a grzmoty przewalały się z końca w koniec, ludzie nie zdawali
                        sobie jeszcze sprawy, do jakiego stopnia burza się rozpęta. Może nie zdawał
                        sobie z tego sprawy i sam Chmielnicki, który tymczasem słał listy do pana
                        Krakowskiego, do komisarza kozackiego i do chorążego koronnego, pełne skarg
                        i biadań, a zarazem zaklęć wierności dla Władysława IV i Rzplitej. Chciałli
                        zyskać na czasie, czy też przypuszczał, że jaki układ może jeszcze koniec
                        zatargowi położyć? różni różnie sądzili — dwóch tylko ludzi nie łudziło się
                        ani przez jedną godzinę.</p>
                    <p>Ludźmi tymi byli Zaćwilichowski i stary Barabasz.</p>
                    <p>Stary pułkownik odebrał również list od Chmielnickiego. List był szyderczy,
                        groźny i pełen obelg. „Zaczniemy z całem wojskiem zaporozkiem — pisał
                        Chmielnicki — gorąco prosić i apelować, by stało się zadość onym
                        przywilejom, które wasza miłość u siebie taiłeś. A żeś je taił dla własnych
                        korzyści i pożytków, przeto całe wojsko zaporozkie czyni cię godnym
                        pułkownikować owcom, albo świniom, nie ludziom. Ja zaś proszę o <pb n="136"
                        />przebaczenie waszej miłości, jeśli w czem mu nie wygodziłem w ubogim domu
                        moim w Czehrynie, na prażniku św. Mikołaja — i żem odjechał na Zaporoże bez
                        wiadomości i pozwolenia“.</p>
                    <p>— Patrzcie waszmościowie — mówił do Zaćwilichowskiego i Skrzetuskiego
                        Barabasz — jak to naigrawa się ze mnie, a przecież jam to go wojny uczył i
                        prawie ojcem mu byłem.</p>
                    <p>— Zapowiada tedy, że z całem wojskiem zaporozkiem upominać się o przywileje
                        będzie — rzekł Zaćwilichowski. — Wojna to jest poprostu domowa, od
                        wszystkich wojen straszniejsza.</p>
                    <p>Na to Skrzetuski:</p>
                    <p>— Widzę, że mi się trzeba śpieszyć; dajcie mi waszmościowie listy do tych, z
                        którymi w komitywę wejść mi przyjdzie.</p>
                    <p>— Do atamana koszowego masz waść?</p>
                    <p>— Mam od samego księcia.</p>
                    <p>— Dam ci tedy do jednego kurzeniowego, a imć Barabasz ma tam też krewniaka
                        Barabasza; od nich dowiesz się wszystkiego. A kto wie, czy to już nie
                        zapóźno na takową ekspedycyę. Chce książę wiedzieć, co tam naprawdę słychać?
                        — krótka odpowiedź: źle słychać! a chce wiedzieć czego się trzymać? — krótka
                        rada: zebrać jak najwięcej wojska i z hetmany się połączyć.</p>
                    <p>— To pchnijcie do księcia gońca z odpowiedzią i radą — rzekł pan Skrzetuski.
                        — Ja muszę jechać, bom tam posłan i decyzyi książęcej zmieniać nie mogę.</p>
                    <p>— A czy wiesz waść, że to okrutnie niebezpieczna wyprawa? — rzekł
                        Zaćwilichowski. — Tu już lud tak wzburzony, że osiedzieć się trudno. Gdyby
                        nie blizkość <pb n="137"/>koronnego wojska, czerń rzuciłaby się na nas. A
                        cóż dopiero tam! Leziesz jakoby smokowi w gardło.</p>
                    <p>— Mości chorąży! Jonasz był już w brzuchu wielorybim, nie w gardle, a za
                        pomocą Bożą wylazł zdrowo.</p>
                    <p>— Jedź tedy. Chwalę twoją rezolucyę. Do Kudaku możesz waść dojechać
                        bezpiecznie, tam się rozpatrzysz, co ci dalej czynić przystoi. Grodzicki
                        stary żołnierz, on najlepsze da ci instrukcye. A do księcia ja sam pewnie
                        ruszę; jeśli się mam bić na swoje stare lata, to wolę pod nim, niż pod kim
                        innym. Tymczasem bajdak albo dombazę i przewoźników dla waści przygotuję,
                        którzy cię do Kudaku zawiozą.</p>
                    <p>Skrzetuski wyszedł i udał się prosto do swojej kwatery na rynek, do domu
                        księcia, by ostatnie poczynić przygotowania. Mimo niebezpieczeństw tej
                        podróży, o których mu prawił Zaćwilichowski, namiestnik nie bez pewnego
                        ukontentowania myślał o niej. Miał zobaczyć Dniepr w całej niemal długości,
                        aż do Niżu, i porohy, a była to dla ówczesnego rycerstwa ziemia jakby
                        zaczarowana, tajemnicza, do której ciągnął wszelki duch przygód chciwy.
                        Niejeden całe życie na Ukrainie strawił, a nie mógł się pochwalić, by Sicz
                        widział — chyba żeby chciał zapisać się do bractwa, a do tego mniej już
                        między szlachtą było ochotników. Czasy Samka <!-- choice>
                            <orig>Zborowwskiego</orig>
                            --><corr>Zborowskiego</corr><!--
                        </choice --> przeszły i nie miały wrócić więcej. Rozbrat między Siczą a
                        Rzecząpospolitą, który powstał za czasów Nalewajki i Pawluka, nietylko nie
                        ustawał, ale zwiększał się coraz bardziej i napływ na Sicz herbowego ludu,
                        nietylko polskiego ale i ruskiego, nie różniącego się od Niżowców ni mową ni
                        wiarą, znacznie był mniejszy. Tacy Bułyhowie Kurcewicze nie wielu znajdowali
                        naśladowców; wogóle na Niż, do bractwa, gnało <pb n="138"/>teraz szlachtę
                        chyba nieszczęście, banicya, słowem winy do odpokutowania niepodobne.</p>
                    <p>To też jakaś tajemnica nieprzenikniona, jako mgły Dnieprowe, otoczyła
                        drapieżną niżową rzeczpospolitą. Opowiadano o niej cuda, które pan
                        Skrzetuski własnemi oczyma ciekaw był oglądać.</p>
                    <p>Nie spodziewał się też, co prawda, stamtąd nie wrócić. Co poseł, to poseł,
                        zwłaszcza od księcia Jeremiego.</p>
                    <p>Tak rozmyślając, wyglądał przez okno ze swej kwatery na rynek. Tymczasem
                        upłynęła jedna godzina i druga, gdy nagle Skrzetuskiemu wydało się, że
                        spostrzega dwie jakieś znane postacie, zmierzające ku Dzwonieckiemu kątowi,
                        gdzie był sklep Wołocha Dopuły.</p>
                    <p>Przypatrzył się pilniej: był to p. Zagłoba z Bohunem.</p>
                    <p>Szli, trzymając się pod ręce, i wkrótce znikli w ciemnych drzwiach, nad
                        któremi sterczała wiecha, oznaczająca szynk i winiarnię.</p>
                    <p>Namiestnika zdziwiła i bytność Bohuna w Czehrynie i przyjaźń jego z panem
                        Zagłobą.</p>
                    <p>— Rzędzian! sam tu! — zawołał na pachołka.</p>
                    <p>Pachołek ukazał się we drzwiach przyległej izby.</p>
                    <p>— Słuchajno, Rzędzian, pójdziesz do winiarni, ot, tam pod wiechę; znajdziesz
                        tam grubego szlachcica z dziurą w czele i powiesz mu, że ktoś, co ma pilną
                        do niego sprawę, chce go widzieć. A jeśliby pytał kto, nie mów.</p>
                    <p>Rzędzian skoczył i po niejakim czasie namiestnik ujrzał go wracającego w
                        towarzystwie pana Zagłoby.</p>
                    <p>— Witaj waszmość — rzekł pan Skrzetuski, gdy szlachcic ukazał się we drzwiach
                        izby — czy mnie sobie przypominasz?</p>
                    <pb n="139"/>
                    <p>— Czy sobie przypominam? Niechże mnie Tatarzy na łój przetopią i świece ze
                        mnie do meczetów porobią, jeślim zapomniał. Waść to kilka miesięcy temu
                        otworzyłeś drzwi u Dopuła Czaplińskim, co mnie szczególniej do smaku
                        przypadło, gdyż takim samym sposobem uwolniłem się raz z więzienia w
                        Stambule. A co porabia pan Powsinoga herbu Zerwipludry, razem ze swoją
                        innocencyą i mieczem? Czy zawsze mu wróble na głowie siadają, biorąc go za
                        uschłe drzewo?</p>
                    <p>— Pan Podbipięta zdrów i kazał się kłaniać waszmości.</p>
                    <p>— Wielce to jest bogaty szlachcic, ale srodze głupi. Jeśli zetnie takie trzy
                        głowy jak jego własna, to mu to uczyni dopiero półtorej, bo zetnie trzech
                        półgłówków. Tfu! jakie gorąco, choć to dopiero marzec. Język w gardle
                        zasycha.</p>
                    <p>— Mam ja trojniak bardzo przedni, może waść kusztyczek pozwoli?</p>
                    <p>— Kiep odmawia, gdy nie kiep prosi. Właśnie mi cyrulik miód pić zalecił, żeby
                        mi melankolię od głowy odciągnęło. Ciężkie bo to czasy na szlachtę się
                        zbliżają: <hi>dies irae et calamitatis</hi>. Czapliński zdechł ze strachu,
                        do Dopuła nie chodzi, bo tam starszyzna kozacka pije. Ja jeden stawiam
                        mężnie czoło niebezpieczeństwom i dotrzymuję onym pułkownikom kompanii, choć
                        ich pułkownictwo dziegciem śmierdzi. Dobry miód! istotnie bardzo przedni.
                        Skąd go waść masz?</p>
                    <p>— Z Łubniów. To dużo starszyzny tu jest?</p>
                    <p>— Kogo tu niema? Fedor Jakubowicz jest, stary Filon Dziedziała jest, Daniel
                        Neczaj jest, a z nimi ich oczko w głowie, Bohun, który stał mi się
                        przyjacielem od czasu, jakem go przepił i obiecałem go adoptować. <pb
                            n="140"/>Wszyscy oni śmierdzą teraz w Czehrynie i patrzą w którą stronę
                        się obrócić, bo nie śmią jeszcze otwarcie przy Chmielnickim się opowiedzieć.
                        Ale jeśli się nie opowiedzą, to będzie moja zasługa.</p>
                    <p>— A to jakim sposobem?</p>
                    <p>— Bo pijąc z nimi, dla Rzeczypospolitej ich kaptuję i do wierności namawiam.
                        Jeśli król nie da mnie za to starostwa, to wierzaj waćpan, niema justycyi w
                        tej Rzeczypospolitej, ani rekompensy dla zasług, i lepiej pono kury sadzać,
                        niż głowę <hi>pro publico bono</hi> narażać.</p>
                    <p>— Lepiejbyś waćpan narażał bijąc się z nimi, ale widzi mi się, że pieniądze
                        tylko próżno wyrzucasz na traktamenty, bo tą drogą ich nie skaptujesz.</p>
                    <p>— Ja pieniądze wyrzucam? Za kogo mnie waszmość masz? To niedość, że
                        pospolituję się z chamami, żebym jeszcze za nich miał płacić? Za fawor to
                        uważam, że im pozwalam płacić za siebie.</p>
                    <p>— A ówże Bohun, co tu porabia?</p>
                    <p>— On? Nadstawia ucha, co od Siczy słychać, jak i inni. Poto tu przybył. To
                        kochanek wszystkich kozaków. Wdzięczą się oni do niego nakształt małpów, bo
                        to jest pewna, że perejasławski pułk za nim, nie za Łobodą pójdzie. A kto
                        wie także, za kim regestrowi Krzeczowskiego pociągną? Brat Bohun Niżowcom,
                        jak trzeba iść na Turka lub Tatara, ale teraz bardzo kalkuluje, bo mi po
                        pijanemu wyznał, iż się w szlachciance kocha i chce się z nią żenić, przeto
                        nie wypada mu w wigilię ślubu z chłopy się bratać. Toć on chce, bym go
                        adoptował i do herbu przypuścił. Bardzo przedni ten waszmościów
                        trojniak!</p>
                    <p>— Wypijże waść jeszcze.</p>
                    <pb n="141"/>
                    <p>— Wypiję, wypiję. Nie pod wiechami to taki trojniak przedają.</p>
                    <p>— Nie pytałeś się też wasze, jak się nazywa owa szlachcianka, z którą Bohun
                        chce się żenić?</p>
                    <p>— Mospanie, a co mnie obchodzi jej nazwisko? Wiem tylko, że jak Bohunowi rogi
                        przyprawię, to się będzie nazywać pani jeleniowa.</p>
                    <p>Namiestnik uczuł nagle wielką ochotę trzepnąć w ucho pana Zagłobę, ten zaś,
                        nie spostrzegłszy się na niczem, mówił dalej:</p>
                    <p>— Za młodych lat był ze mnie gładysz nielada. Żebym tylko waści opowiedział,
                        za co palmę w Galacie otrzymałem! Widzisz tę dziurę na mojem czele? Dość gdy
                        ci powiem, że mi ją rzezańcy w seraju tamecznego baszy wybili.</p>
                    <p>— A mówiłeś, że kula rozbójnicka?</p>
                    <p>— Mówiłem? Tom dobrze mówił! każdy Turczyn rozbójnik — tak mnie Panie Boże
                        dopomóż!</p>
                    <p>Dalszą rozmowę przerwało wejście Zaćwilichowskiego.</p>
                    <p>— No, mości namiestniku — rzekł stary chorąży — bajdaki gotowe, przewoźników
                        masz ludzi pewnych: ruszajże w imię Boże, choćby i zaraz. A oto listy.</p>
                    <p>— To każę ludziom zaraz ruszać na brzeg.</p>
                    <p>— A gdzie waść się wybierasz? — spytał pan Zagłoba.</p>
                    <p>— Do Kudaku.</p>
                    <p>— Gorąco tam ci będzie.</p>
                    <p>Ale namiestnik nie słyszał już przepowiedni, bo wyszedł z izby na podwórzec,
                        gdzie przy koniach stali semenowie, prawie już gotowi do podróży.</p>
                    <p>— Na koń i na brzeg! — zakomenderował pan <pb n="142"/>Skrzetuski. — Konie
                        wprowadzać na statki i czekać na mnie!</p>
                    <p>Tymczasem w izbie stary chorąży rzekł do Zagłoby:</p>
                    <p>— Słyszałem, że podobno waść teraz pułkownikom kozackim dworujesz i z nimi
                        pijesz.</p>
                    <p>— <hi>Pro publico bono</hi>, mości chorąży.</p>
                    <p>— Obrotny masz waść dowcip i podobno od wstydu większy. Chcesz sobie kozaków
                            <hi>in poculis</hi> skonwinkować, by przyjaciółmi ci byli w razie
                        zwycięstwa.</p>
                    <p>— Choćbym też, będąc męczennikiem tureckim, nie chciał zostać i kozackim, nie
                        byłoby nic dziwnego, bo dwa grzyby mogą najlepszy barszcz popsować. A co do
                        wstydu, nikogo nie zapraszam, by go pił ze mną — sam go wypiję, i da Bóg, że
                        mi nie będzie gorzej od tego miodu smakował. Zasługa, jako olej, musi na
                        wierzch wypłynąć.</p>
                    <p>W tej chwili wrócił Skrzetuski.</p>
                    <p>— Ludzie już ruszają — rzekł.</p>
                    <p>Zaćwilichowski nalał miarkę:</p>
                    <p>— Za szczęśliwą podróż!</p>
                    <p>— I zdrowy powrót! — dodał pan Zagłoba.</p>
                    <p>— Będzie się wam dobrze jechało, bo woda ogromna.</p>
                    <p>— Siadajcie waszmościowie, wypijem resztę. Niewielki to antałek.</p>
                    <p>Siedli i pili.</p>
                    <p>— Ciekawy kraj waść zobaczysz — mówił Zaćwilichowski. — A kłaniaj się panu
                        Grodzickiemu w Kudaku! Ej, żołnierz to, żołnierz! Na końcu świata siedzi,
                        daleko od hetmańskich oczu, a porządek u niego taki, że daj Boże w całej
                        Rzeczypospolitej podobny. Znam ja dobrze Kudak i porohy. Za dawnych lat
                        częściej się <pb n="143"/>tam jeździło, i aż duszy smutno, gdy się pomyśli,
                        że to przeszło, minęło, a teraz...</p>
                    <p>Tu chorąży wsparł mleczną głowę na ręku i zadumał się głęboko. Nastała chwila
                        ciszy, słychać było tylko tupot koński w bramie, bo ostatek ludzi pana
                        Skrzetuskiego wyjeżdżał na brzeg ku bajdakom.</p>
                    <p>— Mój Boże — mówił, ocknąwszy się z zadumy, Zaćwilichowski — a jednak
                        dawniej, choć i wśród rozterków, lepsze bywały czasy. Ot, pamiętam jak dziś,
                        pod Chocimiem, dwadzieścia siedem lat temu! Gdy husarya szła pod Lubomirskim
                        do ataku na janczarów, to mołojcy w swoim okopie rzucali czapki w górę i
                        krzyczeli aż ziemia drżała do Sahajdacznego: „puskaj bat’ku z Lachami
                        umiraty!“ A dziś co? Dziś Niż, który winien być przedmurzem chrześcijaństwa,
                        puszcza Tatarów w granice Rzeczypospolitej, by się na nich rzucić dopiero
                        wtedy, gdy z łupem będą wracać. Dziś gorzej: bo oto Chmielnicki łączy się
                        wprost z Tatary, z którymi chrześcijan będzie do kompanii mordował...</p>
                    <p>— Wypijmy na ten smutek! — przerwał Zagłoba. — Co to za trojniak!</p>
                    <p>— Dajże Boże jak najprędzej mogiłę, by na wojnę domową nie patrzeć — mówił
                        dalej stary chorąży. — Wspólne winy mają się we krwi obmywać, aleć nie
                        będzie to krew odkupienia, boć tu i brat brata będzie mordował. Kto na Niżu?
                        Rusini, a kto w wojsku księcia Jaremy? Kto w pocztach pańskich? Rusini. A
                        małoż ich w obozie koronnym? A ja sam kto taki? Hej, nieszczęsna Ukraino!
                        krymscy poganie włożą ci łańcuch na szyję i na galerach tureckich wiosłować
                        będziesz!</p>
                    <p>— Nie biadajcież tak, mości chorąży! — rzecze <pb n="144"/>pan Skrzetuski —
                        bo już chyba śluzy z oczu nam pójdą. Może też jeszcze pogodne słońce nam
                        zaświeci!</p>
                    <p>Ale słońce zachodziło właśnie, a ostatnie jego promienie padały czerwonym
                        blaskiem na białe włosy Chorążego.</p>
                    <p>W mieście dzwoniono na Anioł Pański i na Pochwalnię.</p>
                    <p>Wyszli. Pan Skrzetuski poszedł do kościoła, pan Zaćwilichowski do cerkwi, a
                        pan Zagłoba do Dopuły w Dzwoniecki kąt.</p>
                    <p>Ciemno już było, gdy się znowu zeszli nad brzegiem taśminowej przystani.
                        Ludzie pana Skrzetuskiego siedzieli już w bajdakach. Przewoźnicy wnosili
                        jeszcze ładunki. Zimny wiatr ciągnął od poblizkiego ujścia do Dniepru i noc
                        obiecywała być niezbyt pogodna. Przy świetle ognia palącego się nad
                        brzegiem, woda rzeki połyskiwała krwawo i zdawała się z niezmierną chyżością
                        uciekać gdzieś w nieznaną ciemność.</p>
                    <p>— No, szczęśliwej drogi! — mówił chorąży, ściskając serdecznie dłoń
                        młodzieńca. — A pilnuj się waść!</p>
                    <p>— Nie zaniecham niczego. Bóg da, że niedługo się zobaczymy.</p>
                    <p>— Chyba w Łubniach, albo w obozie książęcym.</p>
                    <p>— To waszmość już koniecznie do księcia?</p>
                    <p>Zaćwilichowski podniósł ramiona w górę:</p>
                    <p>— A co mnie? kiedy wojna, to wojna!</p>
                    <p>— Zostawajże waszmość w dobrem zdrowiu, mości chorąży.</p>
                    <p>— Niechże cię Bóg strzeże!</p>
                    <p>— <hi>Vive, valeque!</hi> — wołał Zagłoba. — A jeśli woda aż do Stambułu
                        waści zaniesie, to kłaniaj się sułtanowi. <pb n="145"/>Albo też: jechał go
                        sęk! Bardzo to zacny był trojniak! Brr! jak tu zimno!</p>
                    <p>— Do widziska!</p>
                    <p>— Do obaczyska!</p>
                    <p>— Niech Bóg prowadzi!</p>
                    <p>Zaskrzypiały wiosła i plusnęły o wodę, bajdaki popłynęły. Ogień palący się na
                        brzegu począł oddalać się szybko. Przez długi czas Skrzetuski widział
                        jeszcze sędziwą postać chorążego, oświeconą płomieniem stosu, i jakiś smutek
                        ścisnął mu nagle serce. Niesie go ta woda, niesie, ale oddala od serc
                        życzliwych i od ukochanej, od krain znanych; niesie go nieubłaganie, jak
                        przeznaczenie, ale w dzikie strony, w ciemność...</p>
                    <p>Wypłynęli z ujścia taśminowego na Dniepr.</p>
                    <p>Wiatr świstał, wiosła wydawały plusk jednostajny, a smutny. Przewoźnicy
                        poczęli śpiewać:</p>
                    <quote>
                        
                            <l>„Oj to te pili, pilili,</l>
                            <l> Ne tumany ustawali“.</l>
                        
                    </quote>
                    <p>Skrzetuski obwinął się w burkę i położył na posłaniu, które umościli dla
                        niego żołnierze. Począł myśleć o Helenie, o tem, że ona dotąd nie w
                        Łubniach, że Bohun został, a on odjeżdża. Obawa, złe przeczucia, troski,
                        obsiadły go, jak kruki. Począł mocować się z niemi, aż się znużył, myśli mu
                        się mąciły, zmieszały się jakoś dziwnie z poświstem wiatru, z pluskiem
                        wioseł, z pieśniami rybaków — i usnął.</p>
                </div>
                <pb n="146"/>
                <div type="chapter">
                    <head>ROZDZIAŁ IX.</head>
                    <p>Nazajutrz zbudził się świeży, zdrów i z weselszą myślą. Pogoda była cudna.
                        Szeroko rozlane wody marszczyły się w drobne zmarszczki od lekkiego i
                        ciepłego powiewu.</p>
                    <p>Brzegi były w tumanie i zlewały się z płaszczyzną wód w jedną nieprzejrzaną
                        równinę. Rzędzian, zbudziwszy się i przetarłszy oczy, aż się przestraszył.
                        Spojrzał zdziwionemi oczyma dookoła, a nie widząc nigdzie brzegu, rzekł:</p>
                    <p>— O dla Boga! mój jegomość, to my już chyba na morzu jesteśmy...</p>
                    <p>— Rzeka to tak potężna, nie morze — odpowiedział Skrzetuski — a brzegi
                        obaczysz, gdy mgła opadnie.</p>
                    <p>— Myślę, że niedługo już nam i na Turecczyznę wędrować przyjdzie.</p>
                    <p>— Powędrujemy, jeśli nam każą; widzisz zresztą, że nie sami płyniemy.</p>
                    <p>Jakoż w promieniu oka widać było kilkanaście bajdaków, dombaz czyli tumbasów
                        — i wązkich czarnych czółen kozackich, obszytych sitowiem, a zwanych
                        pospolicie czajkami. Jedne z tych statków płynęły z wodą, unoszone bystrym
                        prądem, inne pięły się pracowicie <pb n="147"/>w górę rzeki, wspomagane
                        wiosłami i żaglem. Wiozły one rybę, wosk, sól i suszone wiśnie do miast
                        brzegowych, lub też wracały z okolic zamieszkałych, obładowane zapasami
                        żywności dla Kudaku i towarem, który chętny znajdował pokup na Kramnym
                        bazarze w Siczy. Brzegi Dnieprowe były już od ujścia Pszoły zupełną
                        pustynią, na której gdzieniegdzie tylko bielały kozackie zimowniki, ale
                        rzeka stanowiła gościniec, łączący Sicz z resztą świata, więc też i ruch
                        bywał na niej dość znaczny, zwłaszcza gdy przybór wody ułatwiał żeglugę i
                        gdy nawet Porohy, prócz Nienasytca, stawały się dla statków idących w dół
                        rzeki możliwe dla przebycia.</p>
                    <p>Namiestnik przypatrywał się z ciekawością temu życiu rzecznemu, a tymczasem
                        bajdaki jego mknęły szybko ku Kudakowi. Mgła opadła, brzegi zarysowały się
                        wyraźnie. Nad głowami płynących ulatywały miliony ptactwa wodnego,
                        pelikanów, dzikich gęsi, żórawi, kaczek i czajek, kulonów i rybitew; w
                        oczeretach przybrzeżnych słychać było taki gwar, takie kotłowanie się wody i
                        szum skrzydeł, że rzekłbyś, iż odbywają się tam sejmy lub wojny ptasie.</p>
                    <p>Brzegi za Krzemieńczugiem stały się niższe i otwarte.</p>
                    <p>— Patrzno jegomość! — wykrzyknął nagle Rzędzian — dyć to niby to słońce
                        piecze, a śnieg leży na polach.</p>
                    <p>Skrzetuski spojrzał: istotnie jak okiem sięgnął, jakiś biały pokład błyszczał
                        w promieniach słońca po obu stronach rzeki.</p>
                    <p>— Hej, starszy! a co to się tam bieli? — spytał rotmana.</p>
                    <p>— Wiszni, pane! — odpowiedział starszy.</p>
                    <pb n="148"/>
                    <p>Były to istotnie lasy wiśniowe, złożone z karłowatych drzew, któremi oba
                        brzegi szeroko były za ujściem Pszoły porośnięte. Owoc ich słodki i wielki,
                        dostarczał jesienią pożywienia ptactwu, zwierzętom i ludziom zbłąkanym w
                        pustyni, a zarazem stanowił przedmiot handlu, który wożono bajdakami aż do
                        Kijowa i dalej. Teraz lasy osypane były kwieciem. Gdy zbliżyli się do
                        brzegu, by ludziom wiosłującym dać wypoczynek, namiestnik z Rzędzianem
                        wysiedli, chcąc się bliżej owym gajom przypatrzeć. Ogarnął ich tak upajający
                        zapach, iż zaledwie mogli oddychać. Mnóstwo płatków leżało już na ziemi.
                        Miejscami drzewka stanowiły gąszcz nieprzenikniony. Między wiśniami rosły
                        także obficie dzikie karłowate migdały, okryte kwieciem różowem, wydającem
                        jeszcze silniejszy zapach. Miliony trzmielów, pszczół i barwnych motylów
                        unosiły się nad owem pstrem morzem kwiatów, którego końca nie można było
                        dojrzeć.</p>
                    <p>— Cuda to, panie, cuda — mówił Rzędzian. — I czemu tu ludzie nie mieszkają?
                        Zwierza tu także widzę dostatek.</p>
                    <p>Jakoż między krzakami wiśniowymi smykały zające szare, białe i niezliczone
                        stada wielkich błękitnonogich przepiórek, których kilka Rzędzian z guldynki
                        ustrzelił, ale ku wielkiemu umartwieniu dowiedział się potem od
                            <hi>starszego</hi>, że mięso ich jest trucizną.</p>
                    <p>Na miękkiej ziemi widać też było ślady jeleni i suhaków, a z dala dochodziły
                        odgłosy podobne do rechtania dzikich świń.</p>
                    <p>Podróżnicy, napatrzywszy się i odpocząwszy, ruszyli dalej. Brzegi to wznosiły
                        się, to stawały się płaskie, odkrywając widok na śliczne dąbrowy, lasy,
                        uroczyska, mogiły i rozłożyste stepy. Okolica wydawała się <pb n="149"/>tak
                        przepyszną, że Skrzetuski mimo woli powtarzał sobie pytanie Rzędziana: czemu
                        tu ludzie nie mieszkają? Ale na to trzeba było, by jaki drugi Jeremi
                        Wiśniowiecki objął te pustynie, urządził i bronił od napadów Tatarów i
                        niżowych. Miejscami rzeka tworzyła łachy, zakręty, zalewała jary, biła
                        spienioną falą o skały brzeżne i wypełniała wodą ciemne jaskinie skalne. W
                        takich to jaskiniach i zakrętach bywały kryjówki i schowania kozacze. Ujścia
                        rzek, pokryte lasem sitowia, oczeretów i szuwarów, aż czerniły się od
                        mnogości ptactwa, słowem: świat dziki, przepaścisty, miejscami zapadły a
                        pusty i tajemniczy, roztoczył się przed oczyma naszych wędrowców.</p>
                    <p>Żegluga stała się przykrą, bo z powodu ciepłego dnia pokazywały się roje
                        zjadliwych komarów i rozmaitych nieznanych na suchym stepie insektów, a
                        niektóre z nich na palec grube, ciurkiem krew po ukąszeniu puszczały.</p>
                    <p>Wieczorem przybyli do wyspy Romanówki, której ognie z daleka było widać, i
                        zatrzymali się na nocleg. Rybacy, którzy przybiegli popatrzeć na poczet
                        namiestnika, mieli koszule, twarz i ręce całkiem pomazane dziegciem dla
                        obrony od ukąszeń. Byli to ludzie grubych obyczajów i dzicy; na wiosnę
                        zjeżdżali się tu tłumnie dla połowu i wędzenia ryb, które potem rozwozili do
                        Czehryna, Czerkas, Perejasławia i Kijowa. Rzemiosło ich było trudne, ale
                        zyskowne z powodu obfitości ryb, które latem stawały się nawet klęską tych
                        okolic, zdychając bowiem dla braku wody po łachach i tak zwanych „cichych
                        kątach“ zarażały zgnilizną powietrze.</p>
                    <p>Dowiedział się od rybaków namiestnik, że wszyscy niżowcy, którzy również
                        zajmowali się tu połowem, od kilku dni opuścili wyspę i udali się na Niż,
                        wezwani <pb n="150"/>przez atamana koszowego. Co noc też widywano z wyspy
                        ognie, które palili na stepie zbiegowie na Sicz podążający. Rybacy
                        wiedzieli, że gotuje się wyprawa „na Lachiw“, i wcale nie ukrywali się z tem
                        przed namiestnikiem. Widział tedy pan Skrzetuski, że jego ekspedycya może
                        istotnie jest spóźnioną, może nim dojedzie do Siczy, pułki mołojców ruszą
                        już na północ, ale kazano mu jechać, więc jako prawy żołnierz nie rozumował
                        i postanowił dotrzeć choćby w środek zaporoskiego obozu.</p>
                    <p>Nazajutrz rano wyruszyli w dalszą drogę. Pominęli cudny Tareński róg, Suchą
                        górę i Koński ostróg, sławny ze swoich bagien i mnóstwa gadzin, które go
                        niezdatnym do mieszkania czyniły. Wszystko tu już, i dzikość okolicy i
                        zwiększony pęd wód, zwiastowało blizkość porohów. Aż wreszcie wieża kudacka
                        zarysowała się na widnokręgu — pierwsza część podróży była skończona.</p>
                    <p>Namiestnik jednak nie dostał się tego wieczora do zamku, bo pan Grodzicki
                        zaprowadził taki porządek, że gdy przed zachodem słońca wybito hasło, nie
                        wpuszczano nikogo z zamku i do zamku, i gdyby nawet sam król przyjechał,
                        musiałby nocować w Słobódce, stojącej pod wałami fortecy.</p>
                    <p>Tak też uczynił i namiestnik. Nocleg to był niezbyt wygodny, bo chaty w
                        Słobódce, których znajdowało się ze sześćdziesiąt, ulepione z gliny, tak
                        były szczupłe, iż do niektórych okrakiem trzeba było włazić. Innych też nie
                        opłaciło się budować, bo je forteca za każdym napadem tatarskim w perzynę
                        obracała, a to dlatego, by nie dawały napastnikom zasłony i bezpiecznego do
                        wałów przystępu. Mieszkali w onej Słobódce ludzie „zachozi“, to jest
                        przybłędowie z Polski, Rusi, Krymu i Wołoszy. Każden tu był niemal innej
                        wiary, ale tam o to <pb n="151"/>nikt nie pytał. Gruntów nie wyrabiali dla
                        niebezpieczeństwa od Ordy, żywili się rybą i zbożem dostawianem z Ukrainy,
                        pili palankę z prosa, a trudnili się rzemiosłami, dla których w zamku ich
                        ceniono.</p>
                    <p>Namiestnik oka prawie zmrużyć nie mógł dla nieznośnego zapachu końskich skór,
                        z których rzemienie w Słobódce wyprawiano. Nazajutrz, świtaniem, jak tylko
                        wydzwoniono i na trąbach wygrano „rozbudzenie“, dał znać do zamku, iż poseł
                        książęcy przybył i prosi o przyjęcie. Grodzicki, który świeżo miał w pamięci
                        wizytę książęcą, sam na jego spotkanie wyszedł. Był to człowiek
                        pięćdziesięcioletni, jednooki jak cyklop, posępny, bo siedząc w pustyni na
                        końcu świata i nie widując ludzi, zdziczał, a sprawując nieograniczoną
                        władzę, nabrał powagi i surowości. Twarz mu przytem zeszpeciła ospa, a
                        ozdobiły nacięcia szabel i blizny od strzał tatarskich, podobne do białych
                        piętn na ciemnej skórze. Był to jednak żołnierz szczery, czujny jak żóraw,
                        który ustawicznie oczy miał w stronę Tatarów i kozaków wytężone. Pijał tylko
                        wodę, nie sypiał jak siedm godzin na dobę, częstokroć zrywał się w nocy, by
                        obaczyć, czy straże dobrze wałów pilnują, i za najmniejsze niedbalstwo
                        porywał na śmierć żołnierzy. Dla kozaków wyrozumiały, choć groźny, zyskał
                        sobie ich szacunek. Gdy zimą głodno bywało na Siczy, zbożem ich wspomagał.
                        Był to Rusin, pokroju tych, którzy swego czasu z Przecławem Lanckorońskim i
                        Samkiem Zborowskim w stepy chodzili.</p>
                    <p>— To tedy waszmość na Sicz jedziesz? — pytał Skrzetuskiego, wprowadziwszy go
                        poprzednio do zamku i uczęstowawszy gościnnie.</p>
                    <p>— Na Sicz. Jakie waszmość, mości komendancie, masz stamtąd nowiny?</p>
                    <pb n="152"/>
                    <p>— Wojna! Ataman koszowy ze wszystkich ługów, rzeczek i wysp ściąga kozaków.
                        Zbiegi z Ukrainy idą, którym przeszkadzam jak mogę. Wojska tam już jest na
                        trzydzieści tysięcy, albo i więcej. Gdy na Ukrainę ruszą, gdy się z nimi
                        grodowi kozacy i czerń połączą, będzie ich sto tysięcy.</p>
                    <p>— A Chmielnicki?</p>
                    <p>— Lada dzień z Krymu z Tatarami spodziewany. Może już jest; prawdę rzec,
                        niepotrzebnie waszmość do Siczy chcesz jechać, bo wkrótce tu ich się
                        doczekasz; że zaś Kudaku nie miną, ani go za sobą nie zostawią, to
                        pewno.</p>
                    <p>— A obronisz się waszmość?</p>
                    <p>Grodzicki popatrzył na namiestnika posępnie i odrzekł dobitnym spokojnym
                        głosem:</p>
                    <p>— A ja się nie obronię...</p>
                    <p>— Jakto?</p>
                    <p>— Bo prochów nie mam. Mało dwadzieścia czółen posłałem, by mi choć trochę
                        przysłano — i nie przysłano. Nie wiem-li: przejęto gońców — czy sami nie
                        mają — wiem, że dotąd nie przysłano. Mam na dwa tygodnie — na dłużej nie.
                        Gdybym miał dosyć, pierwejbym Kudak i siebie w powietrze wysadził, nimby tu
                        noga kozacza postała. Kazano mi tu leżeć — leżę, kazano czuwać — czuwam,
                        kazano zęby wyszczerzać — wyszczerzam, a gdy zginąć przyjdzie — raz maty
                        rodyła — i to potrafię.</p>
                    <p>— A samże waszmość nie możesz prochów robić?</p>
                    <p>— Od dwóch już miesięcy zaporożcy saletry mi nie puszczają, którą od Czarnego
                        morza przywozić trzeba. Wszystko jedno. Zginę!</p>
                    <p>— Uczyć się nam od was starych żołnierzów. A gdybyś sam waszmość po prochy
                        ruszył?</p>
                    <pb n="153"/>
                    <p>— Mosanie, ja Kudaku nie zostawię i zostawić nie mogę; tu mi było życie, tu
                        niech śmierć będzie. Waść nie myśl także, że na bankiety i wspaniale
                        recepcye jedziesz, jakiemi gdzieindziej posłów witają, albo że cię tam
                        godność poselska osłoni. Toż oni własnych atamanów mordują, i od czasu, jak
                        tu siedzę, nie pamiętam, by który zczezł swoją śmiercią. Zginiesz i ty.</p>
                    <p>Skrzetuski milczał</p>
                    <p>— Widzę, że duch w waćpanu gaśnie. To lepiej nie jedź.</p>
                    <p>— Mój mości komendancie — rzekł na to z gniewem namiestnik — wymyślże co
                        lepszego, by mnie przestraszyć, bo to, co mi powiadasz, jużem słyszał z
                        dziesięć razy, a kiedy mi radzisz nie jechać, to widzę, sambyś na mojem
                        miejscu nie jechał — zważ przeto, czy ci nietylko prochów, ale i fantazyi do
                        obrony Kudaku zbraknie.</p>
                    <p>Grodzicki, zamiast się rozgniewać, spojrzał jaśniej na namiestnika.</p>
                    <p>— Zubastaja szczuka! — mruknął po rusińsku. — Przebacz mi waszmość. Z
                        odpowiedzi twojej miarkuję, że potrafisz dignitatem księcia i stanu
                        szlacheckiego utrzymać. Dam ci tedy parę czajek, bo bajdakami porohów nie
                        przejedziesz.</p>
                    <p>— O to też przybyłem prosić waszmości.</p>
                    <p>— Koło Nienasytca każesz je lądem ciągnąć, bo choć woda duża, ale tam nigdy
                        przejechać nie można. Ledwie się jakie małe czółenko przemknie. A gdy już
                        będziesz na nizkich wodach, tedy się pilnuj, by cię nie zaskoczono, i
                        pamiętaj, że żelazo a ołów od słów wymowniejsze. Tam tylko śmiałych ludzi
                        cenią. Czajki będą <pb n="154"/>na jutro gotowe, każę tylko drugie rudle
                        poprzyprawiać, bo jednego na porohach mało.</p>
                    <p>To rzekłszy, Grodzicki wyprowadził z izby namiestnika, by mu zamek i jego
                        porządki pokazać. Wszędy panował wzorowy ład i karność. Straże dniem i nocą
                        gęsto czuwały na wałach, które jeńcy tatarscy musieli bez przestanku
                        wzmacniać i poprawiać.</p>
                    <p>— Co rok na łokieć wyżej wału sypię — rzekł pan Grodzicki — to też tak już
                        urósł, że gdybym miał prochów dostatek, i we sto tysięcy nicby mi nie
                        zrobili; ale bez strzelby nie obronię, gdy przemoc przyjdzie.</p>
                    <p>Forteca była istotnie nie do zdobycia, bo prócz armat, broniły jej Dnieprowe
                        przepaście i niedostępne skały pionowo zeskakujące w wodę; nie potrzebowała
                        nawet wielkiej załogi. To też w zamku nie stało więcej nad sześćset ludzi,
                        ale za to co najprzebrańszego żołnierza, uzbrojonego w muszkiety i samopały.
                        Dniepr, płynąc w tem miejscu ściśniętem korytem, tak był wązki, że rzucona z
                        wałów strzała przelatywała daleko na drugi brzeg. Działa zamkowe panowały
                        nad oboma brzegami i nad całą okolicą. Prócz tego o pół mili od zamku stała
                        wysoka wieża, z której ośm mil wokoło widać było, a w niej stu żołnierzy, do
                        których pan Grodzicki każdego dnia zaglądał. Ci, spostrzegłszy w okolicy lud
                        jaki, dawali natychmiast znać do zamku, a wówczas bito w dzwony i cała
                        załoga wnet stawała pod bronią.</p>
                    <p>— Prawie tygodnia niema — mówił pan Grodzicki — bez jakowegoś alarmu, bo
                        Tatarzy, jak wilki stadami, często po kilka tysięcy tu się włóczą, których z
                        dział strychujemy jak można, a częstokroć tabuny dzikich koni straże biorą
                        za Tatarów.</p>
                    <pb n="155"/>
                    <p>— I nie przykrzy się waszmości siedzieć na takiem bezludziu? — pytał pan
                        Skrzetuski.</p>
                    <p>— Choćby mi też na pokojach królewskich miejsce dano, tobym tu wolał. Więcej
                        ja stąd świata widzę, niżeli król ze swego okna w Warszawie.</p>
                    <p>Jakoż istotnie z wałów widać było niezmierną przestrzeń stepów, które teraz
                        wydawały się jednem morzem zieloności; na północ ujście Samary, a na
                        południe cały bieg Dnieprowy, skały, przepaście, lasy, aż do pian drugiego
                        porohu, Surskiego.</p>
                    <p>Pod wieczór zwiedzili jeszcze wieżę, gdyż Skrzetuski, pierwszy raz widząc tę
                        zaginioną w stepach fortecę, wszystkiego był ciekawy. Tymczasem
                        przygotowywano dla niego w Słobódce czajki, które opatrzone rudlami po obu
                        końcach, stawały się zwrotniejsze. Nazajutrz rankiem miał wyruszyć. Ale
                        przez noc nie kładł się prawie wcale spać, rozmyślając, co mu czynić
                        przystoi wobec niechybnej zguby, którą mu groziło posłowanie do straszliwej
                        Siczy. Życie uśmiechało mu się wprawdzie, bo był młody, i kochał, i miał żyć
                        obok ukochanej: wszelako od życia więcej honor i sławę kochał. Ale przyszło
                        mu do głowy, że wojna blizka, że Helena, czekając na niego w Rozłogach, może
                        być ogarnięta najokropniejszym pożarem, wystawiona na zapędy nietylko
                        Bohuna, ale rozpętanej i dzikiej czerni, więc duszę porywała mu trwoga o nią
                        i ból. Stepy musiały już podeschnąć, możnaby już pewno do Łubniów z Rozłogów
                        jechać, a tymczasem on sam kazał Helenie i kniahini na swój powrót czekać,
                        bo nie spodziewał się, by burza mogła wybuchnąć tak prędko, nie wiedział,
                        czem grozi jazda do Siczy. Chodził więc teraz szybkimi kroki po zamkowej
                        izbie, brodę targał i ręce łamał. Co miał <pb n="156"/>począć, jak postąpić.
                        W myśli widział już Rozłogi w ogniu, otoczone wyjącą czernią, więcej do
                        szatanów, niż do ludzi podobną. Własne jego kroki odbijały się posępnem
                        echem pod sklepieniem zamkowem, a jemu wydało się, że to już złe moce po
                        Helenę idą. Na wałach trąbiono gaszenie światła, a jemu zdało się, że to
                        odłos Bohunowego rogu, i zębami zgrzytał i za głownię szabli imał. Ach!
                        czemuż to on naparł się tej ekspedycyi i Bychowca jej pozbawił!</p>
                    <p>Zauważył tę alteracyą pana Rzędzian, śpiący w progu, więc wstał, oczy
                        przetarł, objaśnił pochodnie palące się w żelaznych obręczach i począł
                        kręcić się po komnacie, chcąc zwrócić uwagę pana.</p>
                    <p>Ale namiestnik utonął całkowicie w swoich bolesnych myślach i chodził dalej,
                        budząc krokami uśpione echa.</p>
                    <p>— Jegomość! hej jegomość!... — rzekł Rzędzian.</p>
                    <p>Skrzetuski popatrzył na niego szklanym wzrokiem.</p>
                    <p>Nagle zbudził się z zamyślenia.</p>
                    <p>— Rzędzian, boisz ty się śmierci? — spytał.</p>
                    <p>— Kogo? jakto śmierci? co jegomość mówi?</p>
                    <p>— Bo kto na Sicz jedzie, ten nie wraca.</p>
                    <p>— A to czemu jegomość jedzie?</p>
                    <p>— Moja wola, ty się w to nie wtrącaj, ale ciebie mi żal, boś dzieciuch, a
                        chociażeś frant, tam się frantowstwem nie wykręcisz. Wracaj do Czehryna, a
                        potem do Łubniów.</p>
                    <p>Rzędzian zaczął się drapać w głowę.</p>
                    <p>— Mój jegomość, juści śmierci się boję, bo ktoby się jej nie bał, toby się
                        Boga nie bał, gdyż Jego to wola żywić kogoś, albo umorzyć, ale skoro
                        jegomość dobrowolnie na śmierć leziesz, to już jegomościn będzie grzech <pb
                            n="157"/>jako pana, nie mój jako sługi, przeto ja jegomości nie
                        opuszczę, bom też nie chłop żaden, jeno szlachcic, choć ubogi, ale też nie
                        bez ambicyjej.</p>
                    <p>— Wiedziałem, żeś dobry pachołek, powiem ci jednak: nie chcesz po dobrej woli
                        jechać, pojedziesz z rozkazu, bo już inaczej nie może być.</p>
                    <p>— Choćby mnie jegomość zabił, nie pojadę. Co to jegomość sobie myśli, żem
                        jest Judasz jaki, czy co, żebym jegomości miał na śmierć wydawać?</p>
                    <p>Tu Rzędzian podniósł ręce do oczu i począł buczeć głośno, widział więc pan
                        Skrzetuski, że tą drogą do niego nie trafi, a rozkazywać groźnie nie chciał,
                        bo mu było chłopca żal.</p>
                    <p>— Słuchaj — rzekł do niego — pomocy mi żadnej nie dasz, ja przecie także
                        dobrowolnie głowy pod miecz kłaść nie będę, a do Rozłogów listy zawieziesz,
                        na których mnie więcej, niż na samym żywocie zależy. Powiesz tam jejmości i
                        kniaziom, by zaraz, bez najmniejszej zwłoki, panienkę do Łubniów odwieźli,
                        bo ich inaczej rebelia zaskoczy — sam też dopilnujesz, by się to stało.
                        Ważną ci funkcyą powierzam, przyjaciela godną, nie sługi.</p>
                    <p>— To niech jegomość kogo innego wyszle; z listem każdy pojedzie.</p>
                    <p>— A kogo ja tu mam zaufanego? czyś zgłupiał! To ci powtarzam: uratuj mi
                        podwakroć życie, a jeszcze mi takowej przysługi nie oddasz, gdyż w męce
                        żyję, myśląc, co może się stać, i od boleści skóra na mnie potnieje.</p>
                    <p>— O dla Boga! widzę, że muszę jechać, ale mi tak jegomości żal, że choćbyś mi
                        jegomość ten kropiasty pas darował, zgołabym się nie pocieszył.</p>
                    <pb n="158"/>
                    <p>— Będziesz pas miał, jeno spraw się dobrze.</p>
                    <p>— Nie chcę i pasa, byleś mi jegomość jechać ze sobą dozwolił.</p>
                    <p>— Jutro wrócisz czajką, którą pan Grodzicki do Czehryna wysyła, dalej bez
                        zwłoki ni odpoczynku ruszysz prosto do Rozłogów. Tam kniahini nic nie mów,
                        czy mi co grozi, ani panience, proś tylko, by zaraz choćby konno do Łubniów
                        jechały, choćby bez tobołów żadnych. Oto masz trzos na drogę, listy zaraz ci
                        napiszę.</p>
                    <p>Rzędzian padł do nóg namiestnika.</p>
                    <p>— Panie mój, zali nie mam cię ujrzeć więcej?</p>
                    <p>— Jak Bóg da, jak Bóg da! — odparł, podnosząc go, namiestnik — ale w
                        Rozłogach wesołą twarz pokazuj. Teraz idź spać.</p>
                    <p>Reszta nocy zeszła Skrzetuskiemu na pisaniu listów i żarliwej modlitwie, po
                        której zaraz przyleciał do niego anioł uspokojenia. Tymczasem noc zbladła i
                        świt ubielił wązkie okienka od wschodu. Dniało — aż i różowe blaski wkradły
                        się do komnaty. Na wieży i zamku poczęto grać poranne „wstawaj“. Wkrótce
                        potem Grodzicki pojawił się w komnacie.</p>
                    <p>— Mości namiestniku, czajki gotowe.</p>
                    <p>— I jam też gotów — rzekł spokojnie Skrzetuski.</p>
                </div>
                <pb n="159"/>
                <div type="chapter">
                    <head>ROZDZIAŁ X.</head>
                    <p>Lotne czajki mknęły z wodą jak jaskółki, niosąc młodego rycerza i jego losy.
                        Z powodu wysokich wód porohy nie przedstawiały wielkiego niebezpieczeństwa.
                        Minęli Surski, Łochanny, szczęśliwa fala przerzuciła ich przez Woronową
                        zaborę, zgrzytnęły trochę czółna na Kniażym i Strzelczym, ale jeno się
                        otarły, nie rozbiły, aż wreszcie w oddali ujrzeli piany i wiry strasznego
                        Nienasytca. Tu już trzeba było wysiadać i czółna lądem ciągnąć. Praca długa
                        i ciężka, zwykle zabierająca dzień cały. Na szczęście widocznie po dawnych
                        przeprawach, na całym brzegu leżało mnóstwo kloców, które podkładano pod
                        czółna, dla łatwiejszego toczenia ich po ziemi. W całej okolicy i na stepach
                        nie było widać żywego ducha, na rzece ani jednej czajki, bo już nie mogły
                        płynąć do Siczy inne, jak te jedynie, które pan Grodzicki przez Kudak
                        przepuścił a pan Grodzicki umyślnie odciął Zaporoże od reszty świata. Ciszę
                        przerywał więc tylko huk fali o skały Nienasytca. Przez czas, gdy ludzie
                        toczyli czółna, pan Skrzetuski przypatrywał się temu dziwowisku natury.
                        Straszny widok uderzył jego oczy. Przez całą szerokość rzeki biegło w
                        poprzek siedm grobel skalistych sterczących nad wodą, czarnych, <pb n="160"
                        />poszarpanych przez fale, które powyłamywały w nich jakoby bramy i
                        przejścia. Rzeka całym ciężarem wód tłukła o owe groble i odbijała się o
                        nie, rozszalała, wściekła, zbita na białą, spienioną miazgę, usiłowała je
                        przeskoczyć jak rumak rozhukany. Ale odparta raz jeszcze, nim mogła lunąć
                        przez otwory, rzekłbyś, gryzła zębem skały, skręcała się w bezsilnym gniewie
                        w potworne wiry, wybuchała słupami w górę, wrzała jak ukrop, ziała ze
                        zmęczenia jak dziki zwierz. A potem znów huk jakby stu dział, wycie całych
                        stad wilków, chrapanie, wysilenia i przy każdej grobli tak sama walka, tenże
                        sam zamęt. Nad otchłanią wrzask ptactwa, jak przerażonego widokiem, między
                        groblami posępne cienie skał, drgające na kołbani, nakształt złych
                        duchów.</p>
                    <p>Ludzie ciągnący czółna, lubo przyzwyczajeni, żegnali się pobożnie,
                        przestrzegając namiestnika, by się zbyt nie zbliżał do brzegu. Były bowiem
                        podania, że kto zbyt długo patrzył na Nienasytec, ten w końcu ujrzał coś
                        takiego, od czego rozum mu się mieszał; twierdzono również, że czasem z
                        wirów wynurzały się czarne długie ręce i chwytały nieostrożnych, którzy
                        zanadto się zbliżyli, a wtedy straszne śmiechy rozlegały się w przepaściach.
                        Nocami nawet zaporożcy nie śmieli czółen przeciągać.</p>
                    <p>Do bractwa na Niżu nikt nie mógł być jako towarzysz przyjęty, kto porohów
                        samotnie czółnem nie przebył, ale dla Nienasytca czyniono wyjątek, gdyż
                        skały jego nigdy nie bywały zalewane. O jednym Bohunie ślepcy śpiewali,
                        jakoby i przez Nienasytec się przekradł, wszelako nie dawano temu wiary.</p>
                    <p>Przeciąganie czółen zajęło blizko dzień czasu i słońce poczęło zachodzić, gdy
                        namiestnik wsiadł znów do <pb n="161"/>łodzi. Zato następne porohy przebyli
                        z łatwością, bo całkiem były pokryte, i wreszcie wpłynęli na „ciche wody
                        niżowe“.</p>
                    <p>Po drodze widział pan Skrzetuski na uroczyszczu kuczkasów olbrzymią mogiłę z
                        białych kamieni, którą książę na pamiątkę swego pobytu kazał usypać, a o
                        której pan Bogusław Maszkiewicz w Łubniach mu opowiadał. Do Siczy stąd nie
                        było już daleko, ale że namiestnik nie chciał nocą wjeżdżać w czertomelicki
                        labirynt, postanowił więc zanocować na Chortycy.</p>
                    <p>Chciał także spotkać jaką żywą duszę zaporoską i dać uprzednio znać o sobie,
                        by wiedziano, iż poseł, a nie kto inny przyjeżdża. Chortyca jednak zdawała
                        się być pustą, co niemało zdziwiło namiestnika, wiedział bowiem od
                        Grodzickiego, że tam zawsze stawała załoga kozacka od inkursyi tatarskiej.
                        Puścił się nawet sam z kilkoma ludźmi dość daleko od brzegu na zwiady, ale
                        całej wyspy przejść nie mógł, miała bowiem przeszło milę długości, a noc
                        zapadała już ciemna i niezbyt pogodna, wrócił więc do czajek, które
                        tymczasem powyciągano na piasek i porozpalano ognie na nocleg od
                        komarów.</p>
                    <p>Większa część nocy zeszła spokojnie. Semenowie i przewodnicy pośpili się przy
                        ogniach — czuwały tylko straże, a z nimi i namiestnik, którego od wyjazdu z
                        Kudaku dręczyła straszna bezsenność. Czuł także, że trawi go gorączka.
                        Chwilami zdawało mu się, że słyszy zbliżające się kroki z głębi wyspy, to
                        znów jakieś dziwne odgłosy, podobne do odległego beczenia kóz. Ale myślał,
                        że ucho go zwodzi.</p>
                    <p>Nagle, dobrze już ku świtaniu, stanęła przed nim jakaś ciemna postać.</p>
                    <pb n="162"/>
                    <p>Był to czeladnik ze straży.</p>
                    <p>— Panie, idą! — rzekł pośpiesznie.</p>
                    <p>— Kto taki?</p>
                    <p>— Pewnie niżowi: idzie ich ze czterdziestu.</p>
                    <p>— Dobrze. To niewielu. Zbudź ludzi! Ognia podpalić!</p>
                    <p>Semenowie wnet porwali się na nogi. Podsycony płomień buchnął w górę i
                        oświecił czajki i garść żołnierzy namiestnika. Inni strażnicy przybiegli
                        również do koła.</p>
                    <p>Tymczasem nieregularne kroki gromady ludzi dawały się już rozróżnić wyraźnie,
                        kroki te zatrzymały się w pewnem oddaleniu; natomiast jakiś głos spytał z
                        akcentem groźby:</p>
                    <p>— A kto na brzegu?</p>
                    <p>— A wy kto? — odparł wachmistrz.</p>
                    <p>— Odpowiadaj, wraży synu, a nie, to z samopału zapytam!</p>
                    <p>— Jego wysokość pan poseł od J. O. księcia Jeremiego Wiśniowieckiego do
                        atamana koszowego — wygłosił donośnie wachmistrz.</p>
                    <p>Głosy w gromadzie umilkły; widocznie trwała tam krótka narada.</p>
                    <p>— A chodź jeno sam tu! —zawołał wachmistrz; — nie bój się. Posłów nie biją,
                        ale i posły nie biją!</p>
                    <p>Kroki znów ozwały się i po chwili kilkadziesiąt postaci wynurzyło się z
                        cienia. Po śniadej cerze, nizkim wzroście i kożuchach wełną do góry,
                        namiestnik od pierwszego wejrzenia poznał, że po większej części byli to
                        Tatarzy; kozaków znajdowało się tylko kilkunastu. Przez głowę pana
                        Skrzetuskiego przeleciała jak <pb n="163"/>błyskawica myśl, że skoro Tatarzy
                        są na Chortycy, więc Chmielnicki musiał już wrócić z Krymu.</p>
                    <p>Na czele gromady stał stary zaporożec olbrzymiego wzrostu, o twarzy dzikiej i
                        okrutnej. Ten, zbliżywszy się do ogniska, spytał:</p>
                    <p>— A który tu poseł?</p>
                    <p>Silny zapach gorzałki rozszedł się dookoła — zaporożec był widocznie
                        pijany.</p>
                    <p>— Który tu poseł? — powtórzył.</p>
                    <p>— Jam jest — rzekł dumnie pan Skrzetuski.</p>
                    <p>— Ty?</p>
                    <p>— A cóżem ci brat, że mnie „ty“ mówisz?</p>
                    <p>— Znaj grubijanie politykę — poderwał wachmistrz — mówi się: Jaśnie wielmożny
                        pan poseł!</p>
                    <p>— Na pohybelże wam, czortowy syny! szczob was Sierpiahowa smert! jasno
                        wielmożny syny. A wy poco do atamana?</p>
                    <p>— Nie twoja sprawa! wiedz jeno, że szyja twoja w tem, bym się do atamana
                        najprędzej dostał.</p>
                    <p>W tej chwili drugi zaporożec wysunął się z gromady.</p>
                    <p>— My tu z woli atamana — rzekł — pilnujem, by się nikt od „Lachiw“ nie
                        zbliżał, a kto się zbliży, mamy wiązać i dostawiać, co też uczynim.</p>
                    <p>— Kto dobrowolnie jedzie, tego nie będziesz wiązał.</p>
                    <p>— Budu, bo takij nakaz.</p>
                    <p>— A wiesz, chłopie, co to osoba posła? a wiesz kogo tu przedstawiam?</p>
                    <p>W tem stary olbrzym przerwał:</p>
                    <p>— Zawedem posła, ale za borodu — ot tak!</p>
                    <p>To rzekłszy, sięgnął ręką do brody namiestnika.</p>
                    <pb n="164"/>
                    <p>Ale w tej chwili jęknął i, jakby gromem rażony, zwalił się na ziemię.</p>
                    <p>Namiestnik roztrzaskał mu głowę czekanem.</p>
                    <p>— Koli, koli! — zawyły wściekłe głosy w gromadzie. — Semenowie książęcy
                        sypnęli się na ratunek swego wodza; huknęły samopały, wrzaski: „koli! koli!“
                        zlały się ze szczękiem żelaza. Wszczęła się bitwa bezładna. Zdeptane w
                        zamieszaniu ogniska zgasły i ciemność ogarnęła walczących. Wkrótce jedni i
                        drudzy zwarli się tak, że zabrakło miejsca do cięcia, a noże, pięści i zęby
                        zastąpiły szable.</p>
                    <p>Nagle z głębi wyspy ozwały się liczne, nowe nawoływania i krzyki; napastnikom
                        nadchodziła pomoc.</p>
                    <p>Chwila jeszcze, a byłaby przyszła zapóźno, gdyż karni semenowie brali już
                        górę nad ciżbą.</p>
                    <p>— Do czółen! — krzyknął grzmiącym głosem namiestnik.</p>
                    <p>Pocztowi wykonali rozkaz w mgnieniu oka. Na nieszczęście czajki, zbyt silnie
                        wciągnięte na piasek, nie dawały się teraz zepchnąć w wodę.</p>
                    <p>Tymczasem nieprzyjaciel skoczył z furyą ku brzegowi.</p>
                    <p>— Ognia! — skomenderował pan Skrzetuski.</p>
                    <p>Salwa z muszkietów wnet powstrzymała napastników, którzy zmieszali się,
                        skłębili i cofnęli w nieładzie, zostawiając kilkanaście ciał rozciągniętych
                        na piasku; niektóre z tych ciał rzucały się konwulsyjnie, nakształt ryb
                        wyłowionych z wody i porzuconych na brzegu.</p>
                    <p>Jednocześnie przewoźnicy, wspomagani przez kilkunastu semenów, wsparłszy
                        wiosła o ziemię, dobywali ostatnich sił, by zepchnąć statki na wodę — ale
                        napróżno.</p>
                    <p>Nieprzyjaciel rozpoczął atak z daleka. Pluskanie kul <pb n="165"/>po wodzie
                        zmieszało się ze świstem strzał i jękami rannych.</p>
                    <p>Tatarzy, ałłachując coraz przeraźliwiej, zachęcali się wzajemnie; odpowiadały
                        im krzyki kozaków: „koli! koli!“ i spokojny głos pana Skrzetuskiego,
                        powtarzający coraz częściej komendę:</p>
                    <p>— Ognia!</p>
                    <p>Pierwszy brzask oświecił bladem światłem walkę. Od strony lądu widać było
                        ciżbę kozacką i Tatarów, jednych z twarzami przy kolbach <hi>piszczeli</hi>,
                        drugich przegiętych w tył i ciągnących cięciwy łuków — od strony wody dwie
                        czajki dymiące i świecące ustawicznemi salwami wystrzałów. W środku leżały
                        ciała, spokojnie już porozciągane po piasku.</p>
                    <p>W jednem z czółen stał pan Skrzetuski, wyższy nad innych, dumny, spokojny, z
                        porucznikowskim buzdyganem w ręku i z gołą głową, bo mu strzała tatarska
                        zerwała czapkę.</p>
                    <p>Wachmistrz zbliżył się ku niemu i szepnął:</p>
                    <p>— Panie, nie wytrzymamy — kupa za wielka!</p>
                    <p>Ale namiestnikowi chodziło już o to tylko, by poselstwo swoje krwią
                        przypieczętować, pohańbienia godności nie dopuścić i zginąć nie bez sławy.
                        Dlatego też, podczas gdy semenowie poczynili sobie z worów z żywnością
                        rodzaj zasłon, z poza których razili nieprzyjaciela, on stał widny i na
                        pociski wystawiony.</p>
                    <p>— Dobrze! — rzekł — wyginiem do ostatniego.</p>
                    <p>— Wyginiem, batku! — krzyknęli semenowie.</p>
                    <p>— Ognia!</p>
                    <p>Czajki znów zadymiły. Z głębi wyspy poczęły napływać nowe tłumy zbrojne w
                        spisy i kosy. Napastnicy rozdzielili się na dwie kupy. Jedna podtrzymywała
                        ogień, <pb n="166"/>druga złożona z dwustu przeszło mołojców i Tatarów
                        czekała tylko chwili stosownej do ręcznego ataku. Jednocześnie z szuwarów
                        wyspy wysunęły się cztery czółna, które miały uderzyć na namiestnika z tyłu
                        i z obu boków.</p>
                    <p>Zrobiło się już widno zupełnie. Dymy tylko porozciągały się długiemi pasmami
                        w spokojnem powietrzu i przesłaniały pobojowisko.</p>
                    <p>Namiestnik kazał zwrócić się dwudziestu semenom ku atakującym statkom, które,
                        gnane wiosłami, pędziły z chyżością ptactwa po spokojnej wodzie rzecznej.
                        Ogień, skierowany ku Tatarom i kozakom, idącym z głębi wyspy, osłabł przez
                        to znacznie.</p>
                    <p>Tego też zdawali się czekać.</p>
                    <p>Wachmistrz znów zbliżył się ku namiestnikowi.</p>
                    <p>— Panie! Tatarzy biorą handżary w zęby; zaraz rzucą się na nas.</p>
                    <p>Jakoż trzystu blizko ordyńców z szablami w ręku, z nożami w zębach, gotowało
                        się do ataku. Towarzyszyło im kilkudziesięciu zaporożców zbrojnych w
                        kosy.</p>
                    <p>Atak miał się rozpocząć ze wszystkich stron, bo napastnicze czółna
                        przypłynęły już na strzał. Boki ich zakwitły dymami. Kule jak grad poczęły
                        się sypać na ludzi namiestnika. Obie czajki napełniły się jękami. Po upływie
                        kilkunastu minut polowa semenów poległa, reszta broniła się jeszcze
                        rozpaczliwie. Twarze ich były zczerniałe od dymu, ręce ustawały, wzrok mącił
                        się, krew zalewała oczy, rury muszkietów poczynały parzyć dłonie. Większa
                        część była rannych.</p>
                    <p>W tej chwili wrzask straszny i wycie rozdarło powietrze. To ordyńcy ruszyli
                        do ataku.</p>
                    <p>Dymy, spędzone ruchem masy ciał, rozproszyły się nagle i odsłoniły oczom dwie
                        czajki namiestnika, <pb n="167"/>pokryte czarniawym tłumem Tatarów, niby dwa
                        trupy końskie, rozdzierane przez stada wilków. Tłum ten parł, kotłował się,
                        wył, wspinał, zdawał się walczyć sam ze sobą i ginął. Kilkunastu semenów
                        dawało jeszcze odpór, a pod masztem stał pan Skrzetuski, z zakrwawioną
                        twarzą, ze strzałą utkwioną aż po brzechwę w lewem ramieniu, i bronił się z
                        wściekłością. Postać jego wydawała się olbrzymią wśród otaczającego go
                        tłumu, szabla migotała jak błyskawica. Uderzeniom odpowiadały jęki i wycie.
                        Wachmistrz z drugim semenem pilnowali mu obu boków i tłum cofał się chwilami
                        z przerażeniem przed tą trójką, ale pchany z tyłu, pchał się sam i marł pod
                        ciosami szabel.</p>
                    <p>— Żywych brać do atamana — wrzeszczały głosy w tłumie. — Poddaj się!</p>
                    <p>Ale pan Skrzetuski poddawał się już tylko Bogu, bo oto pobladł nagle,
                        zachwiał się i runął na dno statku.</p>
                    <p>— Proszczaj bat’ku! — ryknął z rozpaczą wachmistrz.</p>
                    <p>Ale po chwili padł także. Ruchliwa masa napastników pokryła czajki
                        zupełnie.</p>
                </div>
                <pb n="168"/>
                <div type="chapter">
                    <head>ROZDZIAŁ XI.</head>
                    <p>W chacie kantarzeja<ref xml:id="cite_ref-3" target="#cite_note-3">[3]</ref>
                        wojskowego, na przedmieściu Hassan Basza w Siczy, siedziało przy stole dwóch
                        zaporożców, pokrzepiając się palanką z prosa, którą czerpali ustawicznie z
                        drewnianego szaflika, stojącego na środku stołu. Jeden, stary, już prawie
                        zgrzybiały, był to Fyłyp Zachar, sam kantarzej, drugi Anton Tatarczuk,
                        ataman czehryńskiego kurzenia, człowiek około lat czterdziestu, wysoki,
                        silny, z dzikim wyrazem twarzy i skośnemi tatarskiemi oczyma. Obaj mówili z
                        sobą z cicha, jakby w obawie, żeby ich kto nie podsłuchał.</p>
                    <p>— Więc to dziś? — spytał kantarzej.</p>
                    <p>— Ledwie nie zaraz — odpowiedział Tatarczuk. — Czekają tylko na koszowego i
                        Tuhaj-beja, który z samym Chmielem pojechał na Bazawłuk, bo tam stoi orda.
                        Towarzystwo zebrało się już na majdanie, a kurzeniowi jeszcze przed
                        wieczorem zbiorą się na radę. Nim noc nastanie, będzie wszystko wiadomo.</p>
                    <pb n="169"/>
                    <p>— Hm! może być źle! — mruknął stary Fyłyp Zachar.</p>
                    <p>— Słysz, kantarzeju, a ty wiedział, że było pismo i do mnie?</p>
                    <p>— Juści wiedziałem, bom sam listy odnosił do koszowego, a jam człowiek
                        piśmienny. Znaleźli przy Lachu trzy pisma; jedno do samego koszowego, drugie
                        do ciebie, trzecie do młodego Barabasza. Wszyscy już w Siczy wiedzą o
                        tem.</p>
                    <p>— A kto pisał? nie wiesz?</p>
                    <p>— Do koszowego pisał książę, bo na liście była pieczęć; kto do was,
                        niewiadomo.</p>
                    <p>— Sochroni Bih!</p>
                    <p>— Jeślić cię tam jawnie przyjacielem Lachów nie nazywają, to nic nie
                        będzie.</p>
                    <p>— Sochroni Bih! — powtórzył Tatarczuk.</p>
                    <p>— Widać się poczuwasz.</p>
                    <p>— Tfu! Do niczego się nie poczuwam.</p>
                    <p>— Może też koszowy wszystkie listy skręci, bo mu i o własny łeb chodzi. Było
                        tak dobrze do niego pismo, jak do was.</p>
                    <p>— A może.</p>
                    <p>— Ale jeśli się poczuwasz, to...</p>
                    <p>Tu stary kantarzej zniżył głos jeszcze bardziej:</p>
                    <p>— Uchodź!</p>
                    <p>— Ale jak? i gdzie? — pytał niespokojnie Tatarczuk. — Koszowy na wszystkich
                        ostrowach straż postawił, żeby się nikt do Lachów nie wymknął, i nie dał
                        znać, co się dzieje. Na Bazawłuku pilnują Tatarzy. Ryba się nie przeciśnie,
                        ptak nie przeleci.</p>
                    <p>— To się skryj w samej Siczy, gdzie możesz.</p>
                    <p>— Znajdą. Chyba ty mnie schowasz między beczkami w bazarze? ty mój
                        krewniak!</p>
                    <pb n="170"/>
                    <p>— I brata rodzonego nie chowałbym. Boisz się śmierci, to się upij; pijany ani
                        poczujesz.</p>
                    <p>— A może w listach nic niema?</p>
                    <p>— Może...</p>
                    <p>— Ot bieda! ot bieda! — rzekł Tatarczuk. — Nie poczuwam się do niczego. Ja
                        dobry mołojec, Lachom wróg. Ale choćby i nic w liście nie było, czort wie,
                        co Lach powie przed radą? Może mnie zgubić.</p>
                    <p>— To serdyty Lach; on nic nie powie!</p>
                    <p>— Byłeś dziś u niego?</p>
                    <p>— Byłem. Pomazałem mu rany dziegciem; nalałem gorzałki z popiołem w gardło.
                        Będzie zdrów. To serdyty Lach! Mówią, że Tatarów narznął na Chortycy, nim go
                        wzięli, jak świń. Ty o Lacha bądź spokojny.</p>
                    <p>Ponury odgłos kotłów, w które bito na koszowym majdanie, przerwał dalszą
                        rozmowę. Tatarczuk, usłyszawszy ten odgłos, drgnął i zerwał się na równe
                        nogi. Nadzwyczajny niepokój malował się w jego twarzy i ruchach.</p>
                    <p>— Biją wezwanie na radę — rzekł, łowiąc ustami oddech. — Sochroni Bih! Ty,
                        Fyłyp, nie mów, o czem ja z tobą tu gadał. Sochroni Bih!</p>
                    <p>To rzekłszy, Tatarczuk chwycił szaflik z palanką, przechylił go obiema rękami
                        do ust i pił, pił, jakby chciał się na śmierć zapić.</p>
                    <p>— Chodźmy! — rzekł kantarzej.</p>
                    <p>Odgłos kotłów huczał coraz donośniej.</p>
                    <p>Wyszli. Przedmieście Hassan Basza oddzielone było od majdanu tylko wałem
                        opasującym kosz właściwy i bramą z wysoką basztą, na której widać było
                        paszcze zatoczonych dział. W środku przedmieścia stał dom kantarzeja i chaty
                        atamanów kramnych, naokół zaś dość <pb n="171"/>obszernego placu szopy, w
                        których mieściły się kramy. Były to wogóle nędzne budowy, klecone z bierwion
                        dębowych, których w obfitości dostarczała Chortyca, a poszyte gałęziami i
                        oczeretem. Same chaty, nie wyłączając kantarzejowej, podobniejsze były do
                        szałasów, bo tylko dachy ich wznosiły się nad ziemią. Dachy te były czarne i
                        zakopcone, gdyż jeźli w chacie palono ogień, dym wydobywał się nietylko
                        górnym otworem dachu, ale i przez całe poszycie, a wówczas można było
                        mniemać, że to nie chata, jeno kupa gałęzi i oczeretów, w której wytapiają
                        smołę. W chatach panowała wieczna ciemność, dlatego podtrzymywano w nich
                        ustawicznie ogień z łuczywa i ze skarp dębowych. Szop kramnych było
                        kilkadziesiąt i dzieliły się na kurzeniowe, to jest stanowiące własność
                        pojedynczych kurzeniów i gościnne, w których w chwilach spokoju handlowali
                        niekiedy Tatarzy i Wołosi, jedni skórami, tkaninami wschodniemi, bronią i
                        wszelkiego rodzaju zdobyczą, inni przeważnie winem. Ale gościnne kramy
                        rzadko były zajęte, gdyż kupno zmieniało się najczęściej w tem dzikiem
                        gnieździe na rabunek, od którego kantarzej, ani kramni atamanowie, nie mogli
                        tłumów powstrzymać. Między szopami stało także trzydzieści ośm szynków
                        kurzeniowych, a przed nimi leżeli zawsze wśród śmieci, wiórów, kłód dębowych
                        i kup końskiego nawozu półmartwi z przepicia się zaporożcy, jedni w
                        kamiennym śnie pogrążeni, drudzy z pianą na ustach, w konwulsyach lub
                        atakach deliryum. Inni półpijani, wyjąc kozackie pieśni, spluwając, bijąc
                        się lub całując, przeklinając kozaczy los, lub płacząc na kozaczą biedę,
                        deptali po głowach i piersiach leżących. Dopiero z chwilą, gdy wyruszała
                        jaka wyprawa na Tatarów lub Ruś, nakazywano trzeźwość <pb n="172"/>i wówczas
                        należących do wyprawy śmiercią karano za pijaństwo. Ale w zwykłych czasach,
                        zwłaszcza na Kramnym bazarze, prawie wszyscy byli pijani: kantarzej i
                        atamanowie kramni, sprzedający i kupujący. Kwaśny zapach nieszumowanej
                        wódki, w połączeniu z zapachem smoły, ryb, dymu i końskich skór, nasycał
                        wiecznie powietrze na całem przedmieściu, które wogóle pstrocizną kramów,
                        przypominało jakąś mieścinę turecką lub tatarską. Sprzedawano w nich
                        wszystko, co się gdziekolwiek w Krymie, na Wołoszczyźnie lub wybrzeżach
                        anatolskich dało zrabować. Więc jaskrawe tkaniny wschodnie, lamy, altembasy,
                        złotogłowia, sukno, cyc, drelich i płótno, potrzaskane działa śpiżowe i
                        żelazne, skóry, futra, suszoną rybę, wiśnie i bakalie tureckie, naczynia
                        kościelne, mosiężne półksiężyce złupione z minaretów i pozłacane krzyże
                        zdarte z cerkwi<ref xml:id="cite_ref-4" target="#cite_note-4">[4]</ref>,
                        proch i broń sieczną, kije do spis i siodła. A między tą mieszaniną
                        przedmiotów i barw kręcili się ludzie, poprzebierani w szczątki
                        najrozmaitszej odzieży, latem półnadzy, zawsze półdzicy, okopceni od dymu,
                        czarni, uwalani w błocie, pełni ciekących ran od ukąszeń olbrzymich komarów,
                        których miryady unosiły się nad Czertomelikiem, i jako się rzekło wyżej:
                        wiecznie pijani.</p>
                    <p>W tej chwili całe Hassan Basza jeszcze pełniejsze było ludzi, niż zwykle;
                        zamykano bramy i szynki, wszyscy zaś śpieszyli na majdan siczowy, na którym
                            <pb n="173"/>miała się odbywać rada, Fyłyp Zachar i Anton Tatarczuk szli
                        z innymi, ale ten ostatni ociągał się, szedł leniwo i pozwalał się
                        wyprzedzać tłumom. Coraz żywszy niepokój malował się w jego twarzy.
                        Tymczasem przeszli przez most na fosie, następnie przez bramę i znaleźli się
                        na obszernym obronnym majdanie, otoczonym przez trzydzieści ośm wielkich
                        drewnianych budynków. Były to kurzenie, a raczej domy kurzeniowe, rodzaj
                        koszar wojskowych, w których mieszkali kozacy. Kurzenie owe, jednej
                        wielkości i miary, niczem nie różniły się od siebie, chyba nazwami
                        przybranemi od rozmaitych miast ukraińskich, od których brały nazwę także i
                        pułki. W jednym kącie majdanu wznosił się dom radny; zasiadali w nim atamani
                        pod wodzą koszowego, tłumy zaś, czyli tak zwane „towarzystwo“ obradowało pod
                        gołem niebem, wysyłając co chwilę deputacye do starszyzny, a czasem
                        wdzierając się gwałtem do radnego domu i terroryzując obrady.</p>
                    <p>Na majdanie ciżba już była ogromna, poprzednio bowiem ataman koszowy
                        pościągał do Siczy wszystkie wojska rozproszone po wyspach, rzeczkach i
                        „ługach“, <hi>towarzystwo</hi> zatem było liczniejsze, niż zwykle. Słońce
                        kłoniło się ku zachodowi, więc wcześnie zapalono kilkanaście beczek ze
                        smołą; tu i owdzie stały także beczki z wódką, które każdy kurzeń dla siebie
                        wytaczał, a które niemało dodawały energii obradom. Porządku między
                        kurzeniami pilnowali esaułowie, zbrojni w tęgie kije dębowe, dla hamowania
                        obradujących, i w pistolety, dla obrony własnego życia, które często bywało
                        w niebezpieczeństwie.</p>
                    <p>Fyłyp Zachar i Tatarczuk weszli prosto do domu obrad, gdyż jeden jako
                        kantarzej, drugi jako ataman <pb n="174"/>kurzeniowy mieli prawo zasiadać
                        między starszyzną. W izbie radnej był tylko jeden mały stół, przed którym
                        siedział pisarz wojskowy. Atamanowie i koszowy mieli swoje miejsca na
                        skórach pod ścianami. Ale w tej chwili miejsca nie były jeszcze zajęte.
                        Koszowy chodził wielkimi krokami po izbie, kurzeniowi zaś, zebrani w małe
                        gromadki, rozmawiali z cicha, przerywając sobie kiedy niekiedy głośniejszemi
                        klątwami. Tatarczuk zauważył, że znajomi nawet i przyjaciele udają, iż go
                        nie widzą, zbliżył się przeto zaraz do młodego Barabasza, który mniej więcej
                        w takiem samem był położeniu. Inni spoglądali na nich z podełbów, z czego
                        młody Barabasz niewiele sobie robił, nie rozumiejąc dobrze, o co idzie. Był
                        to człowiek wielkiej piękności i nadzwyczajnej siły, której jedynie
                        zawdzięczał swój stopień kurzeniowego atamana, bo zresztą słynął w całej
                        Siczy ze swej głupoty. Zjednała mu ona przydomek Durnego atamana i przywilej
                        budzenia śmiechów każdem słowem między starczyzną.</p>
                    <p>— Poczekawszy trochę, taj może i pójdziem z kamieniem u szyi w wodę! —
                        szepnął mu Tatarczuk.</p>
                    <p>— A poco? — spytał Barabasz.</p>
                    <p>— A to nie wiesz o listach?</p>
                    <p>— Trastia joho maty mordowała! Czy to ja pisałem jakie listy?</p>
                    <p>— Obacz jak spoglądają na nas z podełbów.</p>
                    <p>— Kołyb ja kotroho o łeb, toby nie patrzył, boby mu ślepie wypłynęły.</p>
                    <p>Tymczasem krzyki z zewnątrz dały znać, że coś zaszło. Jakoż drzwi izby radnej
                        otwarły się szeroko i wszedł Chmielnicki z Tuhaj-bejem. Ich to witano tak
                        radośnie. Kilka miesięcy temu, Tuhaj-bej, jako <pb n="175"/>najwaleczniejszy
                        z murzów i postrach niżowców, był przedmiotem strasznej nienawiści w Siczy —
                        teraz „towarzystwo“ rzucało czapki w górę na jego widok, uważając go jako
                        dobrego przyjaciela Chmielnickiego i zaporożców.</p>
                    <p>Tuhaj-bej wszedł naprzód, a za nim Chmielnicki z buławą w ręku, jako hetman
                        wojsk zaporoskich. Godność tę piastował od czasu, jak wrócił z Krymu, z
                        wyjednanymi od chana posiłkami. Tłumy porwały go wówczas na ręce i odbiwszy
                        skarbnicę wojskową, przyniosły mu buławę, chorągiew i pieczęć, które zwykle
                        przed hetmanem noszono. To też zmienił się niemało. Widać było, że nosił w
                        sobie straszliwą siłę całego Zaporoża. Nie był to już Chmielnicki
                        pokrzywdzony, uciekający na Sicz przez Dzikie pola, ale Chmielnicki hetman,
                        krwawy duch, olbrzym, mściciel własnej krzywdy na milionach.</p>
                    <p>A jednak nie zerwał łańcuchów, włożył tylko nowe, cięższe. Widać to było z
                        jego stosunku z Tuhaj-bejem. Ten hetman Zaporoża w sercu Zaporoża brał
                        drugie miejsce za Tatarem, znosił w pokorze jego dumę i pogardliwe nad
                        wszelki wyraz obejście. Był to stosunek lennika do zwierzchniego pana. Ale
                        tak musiało być. Chmielnicki cały swój kredyt u kozaków zawdzięczał Tatarom
                        i łasce chanowej, której przedstawicielem był dziki i wściekły Tuhaj-bej.
                        Ale Chmielnicki umiał godzić dumę rozsadzającą mu pierś z pokorą, tak
                        dobrze, jak odwagę z chytrością. Był to lew i lis, orzeł i wąż. Pierwszy to
                        raz od początku kozaczyzny, Tatar poczynał sobie jak pan w środku Siczy —
                        ale takie czasy przyszły. „Towarzystwo“ rzucało przecie czapki w górę na
                        widok pohańca. Takie czasy nadeszły.</p>
                    <pb n="176"/>
                    <p>Narada się rozpoczęła. Tuhaj-bej zasiadł w środku, na grubszym pęku skór, i
                        podwinąwszy nogi, począł gryźć suszone ziarnka słoneczników i wypluwać zżute
                        skorupki przed siebie na środek izby. Po prawej jego stronie zasiadł
                        Chmielnicki z buławą, po lewej koszowy, a ataman i deputacya od
                        „towarzystwa“ dalej pod ścianami. Uciszyły się rozmowy, z zewnątrz tylko
                        przychodził gwar i głuchy szum tłuszczy, obradującej pod gołem niebem,
                        podobny do szumu fal. Chmielnicki począł mówić“<ref xml:id="cite_ref-5"
                            target="#cite_note-5">[5]</ref>:</p>
                    <p>— Mości panowie! Z łaski, przychylności, i „dyszkrecyi“ najjaśniejszego carza
                        krymskiego, pana wielu ludów, pokrewnego ciałom niebieskim, z pozwolenia
                        miłościwego króla polskiego Władysława, naszego pana, i dobrej ochoty
                        odważnych wojsk zaporoskich, ufni w naszą niewinność i sprawiedliwość Bożą,
                        idziemy pomścić strasznych i okrutnych krzywd naszych, które po
                        chrześcijańsku cierpieliśmy, pókiśmy mogli, od nieszczerych Lachów,
                        komisarzy, starostów i ekonomów, całej szlachty i żydów. Nad któremi
                        krzywdami jużeście mości <!-- choice>
                            <orig>panonowie</orig>
                            --><corr>panowie</corr><!--
                        </choice --> i całe wojsko zaporoskie wiele łez wyleli i mnie dlatego buławę
                        dali, abym się za niewinność naszą i całych wojsk snadniej mógł upominać. Co
                        ja uważając za wielką łaskę mości panów dobrodziei moich, najjaśniejszego
                        carza o pomoc prosić jechałem, którą nam ofiarował. Ale będąc w gotowości i
                        ochocie, niemałom się zasmucił, słysząc, iż mogą być między nami zdrajcy,
                        którzy z nieszczerymi Lachami w komitywę wchodzą i o naszej gotowości im
                        donoszą — co jeśliby tak było, <pb n="177"/>tedy ukarani być mają wedle woli
                        i dyszkrecyi mości panów. A my prosim, abyście listów wysłuchali, które tu
                        poseł od <hi>niedruga</hi> naszego, księcia Wiśniowieckiego przywiózł, nie
                        posłem, ale szpiegiem będąc i gotowość naszą i dobrą ochotę Tuhaj-beja
                        naszego przyjaciela chcąc podpatrzeć i przed Lachami zdradzić. Co, abyście
                        także osądzili, jeśli ma być ukarany, jak i ci, do których listy przywiózł,
                        a o których koszowy, jako wierny przyjaciel mój, Tuhaj-beja i całego wojska,
                        zaraz nas uwiadomił.</p>
                    <p>Chmielnicki umilkł; gwar za oknami powiększał się coraz bardziej, więc pisarz
                        wojskowy wstał i zaczął czytać naprzód pismo książęce do koszowego atamana,
                        zaczynające się od słów: „My po Bożej myłości, kniaź i hospodyn na Łubniach,
                        Chorolu, Przyłuce, Hadziaczu etc., wojewoda ruski etc., starosta etc.“ Pismo
                        było czysto urzędowe. Książę, zasłyszawszy, iż wojska z „Ługów“ są ściągane,
                        pytał atamana, czyby to była prawda, i wzywał go zarazem, aby tego dla
                        spokojności krajów chrześcijańskich zaniechał. Chmielnickiego zaś, jeśliby
                        Sicz podburzał, aby komisarzom wydał, którzy sami się o to upomną. Drugi
                        list był pana Grodzickiego, również do wielkiego atamana, trzeci i czwarty
                        Zaćwilichowskiego i starego pułkownika czerkaskiego do Tatarczuka i
                        Barabasza. We wszystkich nie znajdowało się nic, coby mogło podawać w
                        podejrzenie osoby, do których były adresowane. Zaćwilichowski prosił jedynie
                        Tatarczuka, aby zaopiekował się oddawcą listu, i aby ułatwił mu wszystko,
                        czegoby poseł zażądał.</p>
                    <p>Tatarczuk odetchnął.</p>
                    <p>— Co mówicie, mości panowie, o tych pismach? — spytał Chmielnicki.</p>
                    <pb n="178"/>
                    <p>Kozacy milczeli. Wszelkie obrady, dopóki wódka nie rozgrzała głów, zaczynały
                        się zawsze w ten sposób, iż żaden z atamanów nie chciał pierwszy głosu
                        zabrać. Jako ludzie prości a chytrzy, czynili to głównie z obawy wyrwania
                        się z głupstwem, któreby mogło wnioskodawcę na śmiech narazić, lub zjednać
                        mu na całe życie szyderczy przydomek. Bo tak i było w Siczy, gdzie wśród
                        największego prostactwa, zmysł do przedrwiwania niesłychanie był rozwinięty,
                        również jak obawa przed szyderstwem.</p>
                    <p>Kozacy tedy milczeli. Chmielnicki znowu głos zabrał:</p>
                    <p>— Ataman koszowy, brat nasz i szczery przyjaciel. Ja atamanowi tak wierzę,
                        jak duszy własnej, a ktoby co innego powiadał, tenby sam zdradę zamyślał.
                        Ataman stary druh i żołnierz.</p>
                    <p>To rzekłszy, wstał i ucałował koszowego.</p>
                    <p>— Mości panowie! — rzekł na to koszowy — ja wojska ściągam, a hetman niech
                        prowadzi; co do posła, kiedy go do mnie przydali, to on mój, a kiedy mój, to
                        wam go daruję.</p>
                    <p>— Wy, mości panowie deputacya, pokłońcie się atamanowi — rzekł Chmielnicki —
                        bo on sprawiedliwy człowiek, i idźcie powiedzieć „towarzystwu“, że jeśli kto
                        jest zdrajca, to nie on zdrajca; on pierwszy straże postawił, on sam kazał
                        łapać zdrajców, coby do Lachów szli. Wy panowie-deputacya powiedzcie, że nie
                        on zdrajca, że on najlepszy z nas wszystkich.</p>
                    <p>Panowie-deputacya pokłonili się w pas naprzód Tuhaj-bejowi, który przez cały
                        czas z największą obojętnością żuł swoje ziarnka słoneczników, następnie
                        Chmielnickiemu, koszowemu — i wyszli z izby.</p>
                    <pb n="179"/>
                    <p>Po chwili wrzaski radosne za oknami dały znać, że deputacya spełniła
                        polecenie.</p>
                    <p>— Niech żyje nasz koszowy! niech żyje koszowy! — wołały chrapliwe głosy z
                        taką siłą, że aż ściany izby zdawały się drżeć w posadach.</p>
                    <p>Jednocześnie huknęły wystrzały z samopałów i piszczeli.</p>
                    <p>Deputacya wróciła i znowu zasiadła w kącie izby.</p>
                    <p>— Mości panowie! — rzekł Chmielnicki, gdy uciszyło się cokolwiek za oknami. —
                        Już wy mądrze osądzili, że koszowy ataman człowiek sprawiedliwy. Ale jeśli
                        ataman nie zdrajca, to kto zdrajca? Kto ma przyjaciół między Lachami, z kim
                        oni w konszachty wchodzą, do kogo listy pisują? komu osobę posła zlecają?
                        kto zdrajca?</p>
                    <p>To mówiąc, Chmielnicki podnosił głos coraz wyżej i strzygł złowrogo oczyma w
                        stronę Tatarczuka i młodego Barabasza, jakby chciał ich wskazać wyraźnie. W
                        izbie powstał szmer, kilka głosów poczęło wołać: „Barabasz i Tatarczuk!“
                        Niektórzy kurzeniowi postali z miejsc, między deputacyą dały się słyszeć
                        wołania: „na pohibel!“</p>
                    <p>Tatarczuk zbladł, a młody Barabasz począł spoglądać zdumionemi oczyma po
                        obecnych. Leniwa myśl jego siliła się przez niejaki czas odgadnąć, za co go
                        oskarżają, nakoniec rzekł:</p>
                    <p>— Ne bude sobaka miasa isty!</p>
                    <p>To rzekłszy, wybuchnął śmiechem idyoty, a za nim i inni. I nagle większa
                        część kurzeniowych poczęła się śmiać dziko, sama nie wiedząc dlaczego.</p>
                    <p>Z za okna dochodziły krzyki coraz głośniejsze; <pb n="180"/>widać tam wódka
                        poczęła rozgrzewać już głowy. Szum fali ludzkiej potężniał z każdą
                        chwilą.</p>
                    <p>Ale Anton Tatarczuk wstał i zwróciwszy się do Chmielnickiego, począł
                        mówić:</p>
                    <p>— Co ja wam zrobił, mości hetmanie zaporoski, że na śmierć moją nastajecie? W
                        czem ja wam winien? Pisał do mnie komisar Zaćwilichowski list — taj co? To i
                        kniaź pisał do koszowego! A czy ja odebrał list? Nie! A jakby odebrał, tak
                        coby zrobił? Ot poszedłby do <hi>pysara</hi> i kazałby sobie przeczytać,
                            <hi>bo ni pisaty, ni czytaty ne umiju</hi>. I wyby zawsze wiedzieli, co
                        w liście. A Lacha ja i na oczy nie widział. Tak czy ja zdrajca? Hej, bracia
                        zaporoscy, Tatarczuk chodził z wami do Krymu, a jak chodzili na Wołoszę, to
                        chodził na Wołoszę; jak chodzili pod Smoleńsk, to chodził pod Smoleńsk, bił
                        się z wami, dobrymi mołojcami, żył z wami, dobrymi mołojcami — i krew
                        przelewał z wami, dobrymi mołojcami — i głodem marł z wami, dobrymi
                        mołojcami, tak on nie Lach, nie zdrajca, ale kozak, wasz brat, a jeśli pan
                        hetman na śmierć jego nastaje, to niech powie, czemu nastaje! Co ja mu
                        zrobił, w czem nieszczerość okazał? — a wy, bracia, pomiłujcie i sądźcie
                        sprawiedliwie!</p>
                    <p>— Tatarczuk dobry mołojec! Tatarczuk sprawiedliwy człowiek! — ozwało się
                        kilka głosów.</p>
                    <p>— Ty Tatarczuk dobry mołojec — rzekł Chmielnicki — i ja na ciebie nie
                        nastaję, boś ty mój druh i nie Lach, ale kozak, nasz brat. Bo gdyby Lach był
                        zdrajca, to jabym się nie smucił i nie płakał, ale jeśli dobry mołojec
                        zdrajca, mój druh zdrajca, to mnie ciężko na sercu i żal dobrego mołojca. A
                        skoroś w Krymie i na Wołoszy i pod Smoleńskiem bywał, to jeszcze <pb n="181"
                        />większy twój grzech, żeś teraz nieszczerze chciał gotowość i ochotę wojsk
                        zaporoskich przed Lachem zdradzić! Tobie pisali, byś ty mu ułatwił, czegoby
                        zażądał, a powiedzcie, mości panowie atamani, czegoby Lach mógł żądać? Czy
                        nie śmierci mojej i mojego życzliwego przyjaciela Tuhaj-beja? Czy nie zguby
                        wojsk zaporoskich? Tak, ty Tatarczuk winien i już niczego innego nie
                        dokażesz. A do Barabasza pisał stryj jego, pułkownik czerkaski,
                        Czaplińskiemu druh i Lachom druh, któren przywileje u siebie chował, by ich
                        wojsko zaporoskie nie dostało, co gdy tak jest, a klnę się Bogiem, że nie
                        inaczej jest, więc wy oba winni i proście pomiłowania atamanów, a ja z wami
                        prosić będę, chociaż ciężka wasza wina i zdrada jawna.</p>
                    <p>Tymczasem z za okna dochodził już nie szum i gwar, ale jakby łoskot jaki
                        burzy. Towarzystwo chciało wiedzieć, co się dzieje w izbie radnej, i wysłało
                        nową deputacyę.</p>
                    <p>Tatarczuk poczuł, że jest zgubiony. Teraz przypomniał sobie, że tydzień temu
                        przemawiał wśród atamanów przeciw oddaniu buławy Chmielnickiemu i przymierzu
                        z Tatarami. Zimne krople potu wystąpiły mu na czoło: zrozumiał, że już niema
                        ratunku. Co do młodego Barabasza, jasnem było, iż gubiąc go, Chmielnicki
                        chciał zemścić się nad starym pułkownikiem czerkaskim, któren synowca swego
                        kochał głęboko. Jednakże Tatarczuk nie chciał umierać. Nie bladłby on przed
                        szablą, przed kulą, nawet przed palem — ale śmierć taka, jaka go czekała,
                        przerażała go do szpiku kości, więc korzystając z chwili ciszy, która
                        zapanowała po słowach Chmielnickiego, krzyknął przeraźliwe:</p>
                    <p>— Na imię Chrysta! bracia atamany, druhy <pb n="182"/>serdeczne, nie gubcie
                        niewinnego, toż ja Lacha nie widział, nie gadał z nim! Pomiłujcie bracia!
                        Nie wiem, czegoby Lach ode mnie chciał, spytajcie go sami! Ja klnę się
                        Chrystem, Spasem, Świętą Przeczystą, Świętym Mikołajem cudotwórcą, Świętym
                        Michałem Archaniołem, że duszę niewinną zgubicie!</p>
                    <p>— Przyprowadzić Lacha! — zawołał starszy kantarzej.</p>
                    <p>— Lacha tu, Lacha! — wołali kurzeniowi.</p>
                    <p>Wszczęło się zamieszanie; jedni rzucili się do przyległej izby, w której
                        więzień był zamknięty, by przywieść go przed radę, inni zbliżali się groźnie
                        do Tatarczuka i Barabasza. Pierwszy Hładki, ataman mirgorodzkiego kurzenia,
                        krzyknął: „na pohybel!“ Deputacya powtórzyła okrzyk, Czarnota zaś skoczył ku
                        drzwiom i otworzywszy je, wołał do zgromadzonego tłumu:</p>
                    <p>— Mości panowie towarzystwo, Tatarczuk zdrajca i Barabasz zdrajca — na
                        pohybel im!</p>
                    <p>Tłuszcza odpowiedziała wyciem straszliwem. W izbie wszczęło się zamieszanie.
                        Wszyscy kurzeniowi powstali ze swych miejsc. Jedni wołali: „Lacha! Lacha!“
                        inni starali się rozruch uciszyć, a wtem drzwi pod naciskiem tłumu
                        roztworzyły się na oścież i do środka wpadła tłuszcza obradująca na dworze.
                        Straszliwe postacie, upojone wściekłością, napełniły izbę, wrzeszcząc,
                        wywijając rękoma, zgrzytając zębami i zionąc zapach gorzałki: „Smert
                        Tatarczuku! i Barabaszu na pohybel! Dawajcie zdrajców! na majdan z nimi!“
                        krzyczały pijane głosy. „Bij! ubij!“ i setki rąk wyciągnęły się w tej chwili
                        po nieszczęsne ofiary. Tatarczuk nie stawiał oporu, jęczał tylko
                        przeraźliwie, ale młody Barabasz począł bronić się ze straszną siłą.
                        Zrozumiał nakoniec, że go chcą <pb n="183"/>zamordować; strach, rozpacz i
                        wściekłość odbiły się na jego twarzy; piana okryła mu wargi, z piersi
                        wydobył się ryk zwierzęcy. Po dwakroć wyrywał się z rąk oprawców i po
                        dwakroć ręce ich chwytały go za ramiona, za piersi, za brodę i osełedec; on
                        szamotał się, kąsał, ryczał, upadał na ziemię i znów podnosił się
                        okrwawiony, straszny. Podarto na nim ubranie, wyrwano mu osełedec z głowy,
                        wybito oko, nakoniec przygniecionemu do ściany złamano rękę. Wówczas padł.
                        Oprawcy porwali go za nogi i wraz z Tatarczukiem wywlekli na majdan. Tam
                        dopiero, przy blasku smolistych beczek i stosów ognia, rozpoczęła się
                        doraźna egzekucya. Kilka tysięcy ludzi rzuciło się na skazanych i darło ich
                        w sztuki, wyjąc i walcząc ze sobą o przystęp do ofiar. Deptano ich nogami,
                        wyrywano kawały ciała; ciżba tłoczyła się koło nich tym strasznym
                        konwulsyjnym ruchem rozszalałych mas. Chwilowo krwawe ręce podnosiły w górę
                        dwie bezkształtne niepodobne już do ludzkich postaci bryły, to znowu ciskano
                        je na ziemię. Dalej stojący wrzeszczeli w niebogłosy, jedni, żeby wrzucić
                        ofiary w wodę, drudzy, by je wtłoczyć w beczki palącej się smoły. Pijani
                        rozpoczęli bójkę ze sobą. Z szaleństwa zapalono dwie kufy z wódką, które
                        oświeciły tę piekielną scenę drgającem, błękitnem światłem. Z nieba patrzył
                        na nią także księżyc cichy, jasny pogodny.</p>
                    <p>Tak „towarzystwo“ karało swoich zdrajców.</p>
                    <p>A w izbie radnej, z chwilą, jak kozactwo wywlekło za drzwi Tatarczuka i
                        młodego Barabasza, uciszyło się znowu i atamani zajęli dawne miejsca pod
                        ścianami, bo z przyległego alkierza przyprowadzono więźnia.</p>
                    <p>Cień padał na jego twarz, gdyż i ogień na kominie przygasł — i w pół-świetle
                        widać było tylko <pb n="184"/>wyniosłą postać, trzymającą się prosto i
                        dumnie, choć ręce jej związane były łykiem. Ale Hładki dorzucił wiązkę
                        łuczywa, po chwili bujny płomień strzelił w górę i oblał jasnem światłem
                        oblicze więźnia, który zwrócił się ku Chmielnickiemu.</p>
                    <p>Ujrzawszy go, Chmielnicki drgnął.</p>
                    <p>Więzień — był to pan Skrzetuski.</p>
                    <p>Tuhaj-bej wypluł łuskwiny słoneczników i mruknął po rusińsku:</p>
                    <p>— Ja toho Lacha znaju — on buw u Krymu.</p>
                    <p>— Na pohybel mu! — zawołał Hładki.</p>
                    <p>— Na pohybel! — powtórzył Czarnota.</p>
                    <p>Chmielnicki opanował już wrażenie. Powiódł tylko oczyma po Hładkim i
                        Czarnocie, którzy pod wpływem tego wzroku umilkli, następnie zwróciwszy się
                        do koszowego, rzekł:</p>
                    <p>— I ja jeho znaju.</p>
                    <p>— Ty skąd? — spytał koszowy Skrzetuskiego.</p>
                    <p>— W poselstwiem jechał do ciebie, atamanie koszowy, gdy mnie zbójcy na
                        Chortycy napadli i wbrew obyczajom, obserwowanym u najdzikszych narodów,
                        ludzi mi wybili, a mnie, nie bacząc na godność mą poselską i urodzenie,
                        zranili, znieważyli, i jako jeńca tu przywiedli, o co pan mój J. O. książę
                        Jeremi Wiśniowiecki będzie się umiał u ciebie, atamanie koszowy,
                        upomnieć.</p>
                    <p>— A czego ty nieszczerość swoją okazał? czemu ty dobrego mołojca obuchem
                        rozszczepił? czemu ty ludzi nabił, we czworo tyle, ile was wszystkich było?
                        A tu z listem do mnie jechał, by na gotowość naszą spoglądać i Lachom o niej
                        donosić? Wiemy także, że ty i do zdrajców wojska zaporoskiego miał listy,
                        aby <pb n="185"/>z nimi zgubę wszystkiego wojska knować, zaczem nie jako
                        poseł, ale jako zdrajca będziesz przyjęty i sprawiedliwie ukarany.</p>
                    <p>— Mylisz się, atamanie koszowy, i ty, mości hetmanie samozwańczy — rzekł
                        namiestnik, zwracając się do Chmielnickiego. — Jeślim listy miał, to czyni
                        tak każden poseł, który w obce strony jedzie, że od znajomych do znajomych
                        listy bierze, by i sam miał przez to komitywę. A jam tu jechał z pismem
                        książęcem, nie zgubę waszą knować, ale takowych was postępków powstrzymać,
                        które nieznośny paroksyzm na Rzeczpospolitą, a na was i na całe wojsko
                        zaporoskie ostatnią zagładę ściągną. Na kogóż to bowiem bezbożną rękę
                        podnosicie? Przeciw komu, wy, co się obrońcami chrześcijaństwa nazywacie, z
                        pogany przymierze czynicie ? Przeciw królowi, przeciw stanowi szlacheckiemu
                        i całej Rzeczypospolitej. Wy przeto, nie ja, zdrajcami jesteście i to wam
                        powiadam, iż jeśli pokorą i posłuszeństwem nie zgładzicie win waszych, tedy
                        biada wam! Zaliż dawne to czasy Pawluka i Nalewajki? Zali wyszła już wam z
                        pamięci ich kara? Pomnijcie tedy, że patientia Rzeczypospolitej już
                        wyczerpana i miecz wisi nad głowami waszemi.</p>
                    <p>— Łajesz, wraży synu, by się wykręcić i śmierci ujść! — zawołał koszowy —
                        aleć ci nie pomoże ni groźba, ni wasza łacina lacka.</p>
                    <p>Inni też atamanowie poczęli zębami zgrzytać i trzaskać w szable, a pan
                        Skrzetuski podniósł głowę jeszcze wyżej i tak mówił:</p>
                    <p>— Nie myśl, atamanie koszowy, bym się śmierci obawiał, albo żywota bronił,
                        albo się z mej niewinności wywodził. Szlachcicem będąc, od równych tylko
                        sobie <pb n="186"/>sądzon być mogę i nie przed sędziami tu stoję, jeno przed
                        zbójcami; nie przed szlachtą, jeno przed chłopstwem; nie przed rycerstwem,
                        jeno przed barbarzyństwem, i wiem dobrze, że się od śmierci nie wybiegam,
                        którą wy też dopełnicie miary swej nieprawości. Przede mną jest śmierć i
                        męka, ale za mną moc i zemsta całej Rzeczypospolitej, przed którą drżyjcie
                        wszyscy.</p>
                    <p>Jakoż wyniosła postawa, wzniosłość mowy i imię Rzeczypospolitej silne zrobiły
                        wrażenie. Atamanowie spoglądali na siebie, milcząc. Przez chwilę wydało im
                        się, że przed nimi stoi nie jeniec, ale groźny poseł potężnego narodu;
                        Tuhaj-bej zaś mruknął:</p>
                    <p>— Serdytyj Lach!</p>
                    <p>— Serdytyj Lach! — powtórzył Chmielnicki.</p>
                    <p>Gwałtowne dobijanie się do drzwi przerwało dalszą ich rozmowę. Na majdanie
                        egzekucya szczątków Tatarczuka i Barabasza była właśnie skończoną;
                        towarzystwo wysyłało nową deputacyę.</p>
                    <p>Kilkunastu kozaków okrwawionych, zziajanych, okrytych potem, pijanych, weszło
                        do izby. Stanęli przy drzwiach i wyciągając ręce, jeszcze dymiące od krwi,
                        poczęli mówić:</p>
                    <p>— Towarzystwo kłania się panom starszyźnie — tu pokłonili się wszyscy w pas —
                        i prosi, żeby im wydać tego Lacha, <hi>szczob z nym poihraty, jak z
                            Barabaszom i Tatarczukom</hi>.</p>
                    <p>— Wydać im Lacha! — krzyknął Czarnota.</p>
                    <p>— Nie wydawać — wołał inny. — Niech czekają! On poseł!</p>
                    <p>— Na pohybel mu! — ozwały się różne głosy.</p>
                    <p>Następnie ucichli wszyscy, czekając, co powiedzą koszowy i Chmielnicki.</p>
                    <pb n="187"/>
                    <p>— Towarzystwo prosi; a nie, to samo weźmie — powtórzyli deputaci.</p>
                    <p>Zdawało się, że pan Skrzetuski zgubiony jest bez ratunku, gdy wtem
                        Chmielnicki pochylił się do ucha Tuhaj-beja.</p>
                    <p>— To twój jeniec — szepnął — jego Tatarzy wzięli, on twój. Dasz-li go sobie
                        zabrać? To bogaty szlachcic, a i bez tego kniaź Jerema złotem za niego
                        zapłaci.</p>
                    <p>— Dawajcie Lacha — wołali coraz groźniej kozacy.</p>
                    <p>Tuhaj-bej przeciągnął się na swojem siedzeniu i wstał. Twarz zmieniła mu się
                        w jednej chwili, oczy rozszerzyły się jak u żbika, zęby poczęły błyskać.
                        Nagle skoczył jak tygrys przed mołojców, dopominających się o jeńca.</p>
                    <p>— Precz, capy, psy niewierne! niewolnicy! swynojady! — ryknął, chwytając za
                        brody dwóch zaporożców i targając niemi z wściekłością — precz pijanice,
                        bydlęta nieczyste! gady plugawe! wy mnie jasyr zabierać przyszli, a ot, ja
                        wam tak! capy! — To mówiąc, targał za brody coraz innych mołojców, nakoniec
                        zwaliwszy jednego, począł go deptać nogami. — Na twarz, niewolnicy! bo was w
                        jasyr zapędzę, bo Sicz całą nogami tak zdepczę, jak was! z dymami puszczę,
                        ścierwem waszem pokryję!</p>
                    <p>Deputaci cofali się przerażeni — straszliwy przyjaciel pokazał, co umie.</p>
                    <p>I dziwna rzecz: na Bazawłuku stało tylko sześć tysięcy Ordy! Prawda, że za
                        nimi stał jeszcze chan z całą potęgą krymską, ale w samej Siczy było
                        kilkanaście tysięcy mołojców, prócz tych, których Chmielnicki wysłał był już
                        na Tomakówkę — a jednakże, ani <pb n="188"/>jeden głos protestacyi nie
                        podniósł się przeciw Tuhaj-bejowi. Zdawaćby się mogło, że sposób, w jaki
                        groźny murza obronił jeńca, był jedynie skuteczny, że trafił odrazu do
                        przekonania zaporożców, którym tatarska pomoc była w tej chwili niezbędną.
                        Deputacya wypadła na majdan, krzycząc do tłumów, że nie będą z Lachem
                        igrały, bo to jeniec Tuhaj-beja, a Tuhaj-bej, każe, rozserdywsia! „Brody nam
                        powyrywał!“ wołali. Na majdanie też poczęto zaraz powtarzać: „Tuhaj-bej
                        rozserdywsia!“ — „Rozserdywsia!“ — wołały żałośnie tłumy — „rozserdywsia!
                        rozserdywsia!“ — a w kilka chwil jakiś przeraźliwy głos jął śpiewać koło
                        ogniska:</p>
                    <quote>
                        
                            <l rend="indent">Hej, hej!</l>
                            <l rend="indent">Tuhaj-bej</l>
                            <l>Rozserdywsia duże,</l>
                            <l rend="indent">Hej, hej,</l>
                            <l rend="indent">Tuhaj-bej</l>
                            <l>Ne serdysia druże!</l>
                        
                    </quote>
                    <p>Wnet tysiące głosów powtórzyło: „Hej-hej! Tuhaj-bej“ — i oto powstawała jedna
                        z tych pieśni, które potem, rzekłbyś, wicher roznosił po całej Ukrainie i
                        trącał niemi o struny lir i teorbanów.</p>
                    <p>Ale nagle i pieśń została przerwana, bo przez bramę, od strony Hasan-Basza,
                        wpadło kilkunastu ludzi i przedzierając się przez tłum, krzycząc: „z drogi!
                        z drogi!“ dążyło co sił w stronę radnego domu. Atamani zabierali się już do
                        wyjścia, gdy nowi ci goście wpadli do izby.</p>
                    <p>— <hi>Pyśmo</hi> do hetmana! — wołał stary kozak.</p>
                    <p>— Skąd wy?</p>
                    <pb n="189"/>
                    <p>— My czehryńcy. Dzień i noc <hi>z pyśmom jidem</hi>. Oto jest.</p>
                    <p>Chmielnicki wziął list z rąk kozaka i począł czytać. Nagle twarz zmieniła mu
                        się, przerwał czytanie i rzekł donośnym głosem:</p>
                    <p>— Mości panowie atamani! Hetman wielki wysyła syna Stefana z wojskiem na nas.
                        Wojna!</p>
                    <p>W izbie powstał dziwny szmer; niewiadomo, czy szmer radości, czy przerażenia.
                        Chmielnicki wystąpił na środek izby, wsparł się pod boki, oczy jego miotały
                        błyskawice, a głos brzmiał groźnie i rozkazująco:</p>
                    <p>— Kurzeniowi do kurzeniów! Uderzyć z dział na wieży! Rozbić beczki z wódką!
                        Jutro świtaniem ruszamy!</p>
                    <p>Od tej chwili kończyły się na Siczy obrady zbiorowe, rządy atamanów, sejmy i
                        przewaga towarzystwa. Chmielnicki brał w ręce nieograniczoną władzę. Oto
                        przed chwilą, z obawy, aby głos jego nie został niewysłuchany przez burzliwe
                        towarzystwo, musiał jeńca podstępem bronić i podstępem gubić niechętnych;
                        teraz był panem życia i śmierci wszystkich. Tak zawsze bywało. Przed i po
                        wyprawie, choćby hetman już byt obrany, tłum narzucał jeszcze atamanom i
                        koszowemu swoją wolę, której niebezpiecznie było się opierać. Ale gdy tylko
                        wyprawa została otrąbioną, towarzystwo stawało się wojskiem, podległem
                        wojskowej dyscyplinie, kurzeniowi oficerami, a hetman wodzem-dyktatorem.</p>
                    <p>Dlatego też usłyszawszy rozkazy Chmielnickiego, atamanowie wypadli
                        natychmiast do swoich kurzeniów. Narada była skończona.</p>
                    <p>Po chwili huk dział z bramy, prowadzącej z <pb n="190"/>Hassan-Basza do
                        siczowego majdanu, zatrząsł ścianami izby i rozległ się posępnem echem po
                        całym Czertomeliku, zwiastując wojnę.</p>
                    <p>Rozpoczynał on także epokę w dziejach dwóch narodów, ale o tem nie wiedzieli
                        ni pijani siczowcy, ni sam hetman zaporoski.</p>
                </div>
                <pb n="191"/>
                <div type="chapter">
                    <head>ROZDZIAŁ XII.</head>
                    <p>Chmielnicki ze Skrzetuskim poszli na nocleg do koszowego, a z nimi i
                        Tuhaj-bej, któremu zapóźno było wracać na Bazawłuk. Dziki bej traktował
                        namiestnika jako jeńca, który miał być za wysoką cenę wykupiony, zatem nie
                        jak niewolnika i z respektem, większym nawet może niż kozaków, bo go w swoim
                        czasie, jako książęcego posła na dworze chanowym, widywał. Co widząc,
                        koszowy zaprosił go do swej chaty i również zmienił z nim postępowanie.
                        Stary ataman był to człowiek duszą i ciałem oddany Chmielnickiemu, który go
                        zawojował i owładnął — owóż zauważył, że Chmielnickiemu chodziło widocznie
                        podczas narad o ocalenie jeńca. Ale zdziwił się jeszcze bardziej, gdy,
                        zaledwie zasiedli w chacie, Chmielnicki zwrócił się do Tuhaj-beja.</p>
                    <p>— Tuhaj-beju! — rzekł — ile myślisz wziąć wykupna za tego jeńca?</p>
                    <p>Tuhaj-bej popatrzył na Skrzetuskiego i rzekł:</p>
                    <p>— Tyś mówił, że to znaczny człowiek, a ja wiem, że to poseł strasznego
                        kniazia, a straszny kniaź kocha swoich. Bismillach! jeden zapłaci i drugi
                        zapłaci — razem...</p>
                    <p>Tu Tuhaj-bej zamyślił się:</p>
                    <pb n="192"/>
                    <p>— Dwa tysiące talerów.</p>
                    <p>Chmielnicki na to:</p>
                    <p>— Dam ci dwa tysiące talerów.</p>
                    <p>Tatar myślał przez chwilę. Jego skośne oczy zdawały się nawskróś przenikać
                        Chmielnickiego.</p>
                    <p>— Ty dasz trzy — rzekł.</p>
                    <p>— Dlaczego mam dać trzy, gdyś sam dwa żądał?</p>
                    <p>— Bo jeśli go chcesz mieć, to tobie na tem zależy, a jeśli ci zależy, to dasz
                        trzy.</p>
                    <p>— On mnie życie ocalił.</p>
                    <p>— Ałła! to warte tysiąc więcej.</p>
                    <p>Tu Skrzetuski wtrącił się do targu.</p>
                    <p>— Tuhaj-beju! — rzekł z gniewem — z książęcego skarbca nie mogę ci nic
                        obiecywać, ale choćbym miał fortunę własną poszarpać, to sam dam trzy. Mam
                        też blizko tyle u księcia na prowizyi i wioskę dobrą, co starczy. A temu
                        hetmanowi nie chcę wolności i zdrowia zawdzięczać.</p>
                    <p>— A skąd ty wiesz, co ja z tobą uczynię? — rzekł Chmielnicki. A potem,
                        zwróciwszy się do Tuhajbeja, mówił:</p>
                    <p>— Wojna się rozpocznie. Poślesz do kniazia, ale nim poseł wróci, dużo wody w
                        Dnieprze upłynie, a ja ci jutro na Bazawłuk odwiozę sam pieniądze.</p>
                    <p>— Daj cztery, to i nie będę z Lachem gadał — odparł niecierpliwie Tuhaj.</p>
                    <p>— Dam cztery, na twoje słowo.</p>
                    <p>— Mości hetmanie — rzekł koszowy — chcesz, to ci zaraz wyliczę. Mam tu pod
                        ścianą, może i więcej.</p>
                    <p>— Jutro powieziesz na Bazawłuk — rzekł Chmielnicki.</p>
                    <p>Tuhaj-bej przeciągnął się i ziewnął.</p>
                    <pb n="193"/>
                    <p>— Spać mi się chce — rzekł. — Jutro też przededniem na Bazawłuk muszę ruszyć.
                        Gdzie mam spać?</p>
                    <p>Koszowy ukazał mu pęk skór owczych pod ścianą.</p>
                    <p>Tatar rzucił się na posłanie. Po niejakim czasie począł chrapać, jak koń.</p>
                    <p>Chmielnicki przeszedł się kilkakrotnie po wązkiej izbie i rzekł:</p>
                    <p>— Sen ucieka mnie od powiek. Nie usnę. Daj się czego napić, moście
                        koszowy.</p>
                    <p>— Gorzałki, czy wina?</p>
                    <p>— Gorzałki. Nie usnę.</p>
                    <p>— Na niebie już kurki — rzekł koszowy.</p>
                    <p>— Późno! Idź i ty spać, stary druhu. Napij się i idź.</p>
                    <p>— Na sławę i szczęście!</p>
                    <p>— Na szczęście!</p>
                    <p>— Koszowy obtarł gębę rękawem, następnie podał rękę Chmielnickiemu i,
                        odszedłszy w drugi koniec izby, zakopał się niemal w owcze skóry, krew
                        bowiem miał już przez wiek ostudzoną.</p>
                    <p>Wkrótce chrapanie jego zawtórowało chrapaniu Tuhaj-beja.</p>
                    <p>Chmielnicki siedział za stołem, pogrążony w milczeniu.</p>
                    <p>Nagle rozbudził się, spojrzał na Skrzetuskiego i rzekł:</p>
                    <p>— Mości namiestniku, jesteś wolny.</p>
                    <p>— Wdzięcznym ci, mości hetmanie zaporoski, luboć, nie ukrywam, że wolałbym
                        komu innemu za wolność dziękować.</p>
                    <p>— Tedy nie dziękuj. Ocaliłeś mi życie, jam ci też dobrem odpłacił, teraz
                        kwita. A i to ci muszę jeszcze powiedzieć, iż cię zaraz nie puszczę, chyba
                        mi słowo <pb n="194"/>rycerskie dasz, iż wróciwszy, nie powiesz ni słowa ani
                        o naszej gotowości, ani o siłach, ani o niczem, coś tu w Siczy widział.</p>
                    <p>— Widzę jedno to, żeś mi niepotrzebnie fructum wolności dał posmakować, bo ci
                        takiego słowa nie dam, gdyż dając je, takbym właśnie postąpił, jako ci,
                        którzy do nieprzyjaciela przechodzą.</p>
                    <p>— Gardło moje i zdrowie całego wojska zaporoskiego w tem, aby się na nas
                        hetman wielki ze wszystkiemi siłami nie ruszył, czegoby nie omieszkał,
                        gdybyś go o potędze naszej powiadomił, nie dziw się więc, że jeśli słowa nie
                        chcesz dać, to cię nie puszczę, póki o siebie bezpiecznym nie będę. Wiem, na
                        com się porwał; wiem, jako straszna jest siła przeciw mnie: obaj hetmani,
                        twój straszny kniaź, któren sam za całe wojsko stanie, a Zasławscy, a
                        Koniecpolscy, a wszystkie owe królewięta, które na szyi kozackiej nogę
                        trzymają! Zaprawdę, niemałom ja musiał napracować się i listów rozpisać, nim
                        zdołałem ich czujność uśpić — toć nie mogę teraz dozwolić, byś ją rozbudził.
                        Gdy i czerń, i kozacy grodowi i wszyscy uciśnieni w wierze i wolności, tak
                        się po mojej opowiedzą stronie, jako wojsko zaporoskie i miłościwy chan
                        krymski, tuszę, że nieprzyjaciołom sprostam, bo i moja siła znaczną będzie,
                        ale najwięcej ufam Bogu, któren widział krzywdy, a patrzył na niewinność
                        moją.</p>
                    <p>Tu Chmielnicki wychylił szklankę wódki i zaczął chodzić niespokojnie koło
                        stołu, pan Skrzetuski zaś zmierzył go oczyma i rzekł z mocą:</p>
                    <p>— Nie bluźnijże, hetmanie zaporoski, na Boga i Jego najwyższą opiekę się
                        powołując, bo zaiste gniew tylko Boży i prędsze karanie na siebie
                        ściągniesz. Tobież to godzi się Najwyższego na swą obronę wzywać, tobie, <pb
                            n="195"/>któren dla swych krzywd i prywatnych zatargów, taką straszliwą
                        burzę podnosisz, i płomień wojny domowej rozpalasz i z pogany przeciw
                        chrześcijanom się łączysz? Cóż się bowiem stanie? Zwyciężysz-li, czy
                        będziesz zwyciężony, morze ludzkiej krwi i łez wylejesz, gorzej szarańczy
                        kraj spustoszysz, krew własną poganom w jassyr oddasz, Rzeczpospolitą
                        wstrząśniesz, na majestat rękę podniesiesz, ołtarze pańskie pohańbisz, a
                        wszystko dlatego, że Czapliński futor ci zabrał, że ci po pijanemu wygrażał!
                        Na cóż się więc nie targniesz? Czego dla prywaty nie poświęcisz? Boga
                        wzywasz? — a ja zaprawdę, choć jestem w twojej mocy, chociaż mnie żywota i
                        wolności pozbawić możesz — powiadam ci: szatana ty, nie Boga, na pomoc
                        wzywaj, bo tylko jedno piekło sekundować ci może!</p>
                    <p>Chmielnicki sponsowiał — za rękojeść się porwał i patrzył tak na namiestnika,
                        jak lew, który wnet ma ryknąć i rzucić się na swą ofiarę — ale się
                        pohamował. Szczęściem nie był jeszcze pijany. Może też ogarnął go jakiś
                        niepokój, może jakieś głosy zawołały mu w duszy: zawróć z drogi! Bo nagle,
                        jakby się chciał przed własnemi myślami bronić, lub samego siebie
                        przekonywać, tak mówić począł:</p>
                    <p>— Od innego nie ścierpiałbym takiej mowy, ale i ty bacz, aby twa śmiałość mej
                        cierpliwości nie pożarła. Piekłem mnie straszysz, o prywatę i zdradę mnie
                        pomawiasz, a skądże wiesz, jeśli własne tylko krzywdy mścić idę? Gdzieżtobym
                        znalazł pomocników, gdzie owe tysiące, które się już za mną opowiedziały i
                        opowiedzą, gdybym jeno własnych ucisków chciał dochodzić? Spójrz, co się
                        dzieje na Ukrainie? Hej! ziemia bujna, ziemia matka, ziemia rodzona, a kto w
                        niej jutra pewien? kto w niej <pb n="196"/>szczęśliw? kto wiary nie
                        pozbawion, z wolności nie obran, kto w niej nie płacze i nie wzdycha? Sami
                        jeno Wiśniowieccy, a Potoccy, a Zasławscy, a Kalinowscy, a Koniecpolscy i
                        szlachty garść! Dla nich starostwa, dostojeństwa, ziemia i ludzie, dla nich
                        szczęście i złota wolność, a reszta narodu ręce we łzach do nieba wyciąga,
                        czekając Bożego zmiłowania, bo i królewskie nie pomoże! Ileż to szlachty
                        nawet, nieznośnego ich ucisku wytrzymać nie mogąc, na Sicz ucieka, jako ja
                        sam uciekłem? Nie chcę też wojny z królem, nie chcę z Rzeczpospolitą! Ona
                        mać, on ojciec: Król miłościwy pan, ale królewięta! Z nimi nam nie żyć; ich
                        to zdzierstwa, ich to arendy, stawszczyzny, pojemszczyzny,
                        suchomielszczyzny, oczkowe i rogowe; ich to tyrania i uciski przez żydów
                        czynione o zemstę do nieba wołają. Jakiejże to wdzięczności doznało wojsko
                        zaporoskie za tak wielkie zasługi, w licznych wojnach oddane? Gdzie
                        przywileje kozackie? Król dał, królewięta odjęli. Nalewajko poćwiertowan!
                        Pawluk w miedzianym wole spalon! Krew nie obeschła po ranach, które nam
                        szabla Żółkiewskiego i Koniecpolskiego zadała! Łzy nie obeschły po pobitych,
                        ściętych, na pal wsadzonych, — a teraz — patrz! co świeci na niebie — tu
                        Chmielnicki wskazał przez okienko na płonącą kometę — gniew Boży! bicz Boży!
                        — Więc jeśli ja mam nim być na ziemi — to dziej się wola Boża! wezmę ten
                        ciężar na barki.</p>
                    <p>To rzekłszy, ręce ku górze wyciągnął i zdawał się płonąć cały, jak wielka
                        pochodnia zemsty, i drżeć począł, a potem padł na ławę, jakby ciężarem swych
                        przeznaczeń przygnieciony.</p>
                    <p>Nastało milczenie, przerywane tylko chrapaniem <pb n="197"/>Tuhaj-beja i
                        koszowego — a w jednym kącie chaty świerszcz ćwirkał żałośnie.</p>
                    <p>Namiestnik siedział ze spuszczoną głową. Rzekłbyś, szukał odpowiedzi na słowa
                        Chmielnickiego, tak ciężkie jak bryty granitu; nakoniec tak mówić począł
                        głosem cichym i smutnym:</p>
                    <p>— Ach! choćby to była i prawda, ktoś ty hetmanie jest, abyś się sędzią i
                        katem kreował? Jakież cię okrucieństwo, jaka pycha unosi? Czemu ty Bogu sądu
                        i kary nie zostawisz? Jać złych nie bronię, krzywd nie pochwalam, ucisków
                        prawem nie mianuję, ale wejrzyjże i ty w siebie, hetmanie! Na ucisk od
                        królewiąt narzekasz, mówisz, że króla ni prawa słuchać nie chcą, dumę ich
                        ganisz, a czy sam jej próżen jesteś? Czy sam nie ściągasz ręki na
                        Rzeczpospolitą, prawo i majestat? Tyranią paniąt i szlachty widzisz, ale
                        tego nie widzisz, że gdyby nie ich piersi, nie ich pancerze, nie ich moc,
                        nie ich zamki, nie ich działa i hufce, tedyby ta ziemia, mlekiem i miodem
                        płynąca, pod stokroć cięższem jarzmem tureckiem albo tatarskiem jęczała! Kto
                        bowiem by jej bronił? Czyją to opieką i mocą dzieci wasze w janczarach nie
                        służą, a niewiasty do sprośnych haremów nie są porywane? Kto osadza
                        pustynie, zakłada wsie i miasta, wznosi świątynie boże?...</p>
                    <p>Tu głos pana Skrzetuskiego potężniał coraz bardziej, a Chmielnicki utkwił
                        ponuro oczy we flaszkę z wódką, zaciśnięte pięście na stole położył i
                        milczał, jakby się sam ze sobą pasował.</p>
                    <p>— I któż są oni? — mówił dalej pan Skrzetuski — czy to tu z Niemiec przyszli,
                        albo od Turczech? Nie krew że to z krwi, nie kość z kości waszej? Nie
                        waszaże to szlachta, nie wasi książęta? Co, gdy tak jest, tedy ci biada, <pb
                            n="198"/>hetmanie, bo ty młodszych braci na starszych uzbrajasz i
                        parricidów z nich czynisz. O dla Boga! choćby też i źli byli, choćby
                        wszyscy, co przecie nie jest, deptali prawa, gwałcili przywileje — niechże
                        ich Bóg sądzi w niebie, a sejmy na ziemi, ale nie ty, hetmanie! Możesz-li
                        bowiem rzec, że między wami są tylko sprawiedliwi? zaliście nigdy nie
                        przewinili, zali macie prawo rzucić kamieniem na cudzą zmazę? A żeś mię
                        pytał, gdzie są przywileje kozackie, tedy ci odpowiem: nie królewięta je
                        zdradzili, ale zaporożcy, ale Łoboda, Sasko, Nalewajko i Pawluk, o którym
                        zmyślasz, że był w wole miedzianym usmażon, bo wiesz dobrze, że tak nie
                        było? Zdarły je bunty wasze, zdarły niespokojności i napady, nakształt
                        tatarskich czynione. Kto Tatarów w granice Rzeczpospolitej puszczał, by
                        dopiero na powracających i łupem obciążonych dla zysków napadać? — wy! Kto —
                        przebóg! — lud chrześcijański, własny, w jassyr oddawał? Kto największe
                        warchoły czynił? — wy! Przed kim ni szlachcic, ni kupiec, ni kmieć nie jest
                        bezpieczny? — przed wami! Kto wojny domowe rozpalał, z dymem puszczał wsie i
                        miasta ukrainne, łupił świątynie Boże, gwałcił niewiasty — wy i wy! Czego
                        tedy chcesz? Czy aby wam przywileje na wojnę domową i łupiestwo zostały
                        wydane? Zaiste więcej wam przebaczono, niźli odjęto! Chciano membra putrida
                        leczyć, nie wycinać<ref xml:id="cite_ref-6" target="#cite_note-6">[6]</ref>
                        i nie wiem — jest-li na świecie potencya, prócz Rzeczypospolitej, któraby
                        taki wrzód we własnem łonie tolerując, tyle cierpliwości i klemencyi
                        znalazła! A w odwet za to, jaka wdzięczność? Ot, tu śpi twój
                        sprzymierzeniec, ale Rzeczypospolitej wróg zaciekły; twój przyjaciel, ale
                            <pb n="199"/>nieprzyjaciel krzyża i chrześcijaństwa — nie królewiątko
                        ukrainne, ale murza krymski — z nim to pójdziesz palić własne gniazdo — z
                        nim sądzić braci! Ale on też ci odtąd panować będzie, jemu strzemię podawać
                        musisz!</p>
                    <p>Chmielnicki wychylił nową szklankę wódki.</p>
                    <p>— Gdyśmy z Barabaszem czasu swego u króla miłościwego byli — odparł ponuro —
                        i gdyśmy na krzywdy i uciski nasze płakali, pan nasz rzekł: a to nie macie
                        samopałów i szabli przy boku?</p>
                    <p>— Gdybyś przed królem królów stanął, tenby rzekł: aza przebaczyłeś
                        nieprzyjaciołom swoim, jakom ja swoim przebaczył?</p>
                    <p>— Z Rzeczpospolitą wojny nie chcę!</p>
                    <p>— Jeno jej miecz do gardła przykładasz!</p>
                    <p>— Idę kozaków z waszych okowów uwolnić.</p>
                    <p>— By ich w tatarskie łyka skrępować!</p>
                    <p>— Wiary chcę bronić.</p>
                    <p>— Z pohańcem w parze.</p>
                    <p>— Preczże ty, boś nie jest głosem sumienia mego! Precz! mówię ci!</p>
                    <p>— Krew przelana ci zaciąży, łzy ludzkie oskarżą, śmierć cię czeka, sąd
                        czeka!</p>
                    <p>— Puszczyk! — zawołał z wściekłością Chmielnicki i nożem przed piersią
                        namiestnikową błysnął.</p>
                    <p>— Zabij! — rzekł pan Skrzetuski.</p>
                    <p>I znowu nastała chwila ciszy, znowu słychać było tylko chrapanie śpiących i
                        żałosne skrzypienie świerszcza.</p>
                    <p>Chmielnicki stał przez chwilę, z nożem przy piersi Skrzetuskiego; nagle się
                        wstrząsnął, opamiętał, nóż upuścił, a natomiast porwawszy gąsiorek z wódką,
                        pić począł Wypił aż do dna i siadł ciężko na ławie.</p>
                    <p>— Nie mogę go pchnąć! — mruczał — nie mogę!</p>
                    <pb n="200"/>
                    <p>Późno już... czy to już świt?... Ale i z drogi zawracać późno... Co ty mnie o
                        sądzie i krwi mówisz?</p>
                    <p>Poprzednio wypił już wiele, teraz wódka uderzała mu do głowy; stopniowo coraz
                        bardziej tracił przytomność.</p>
                    <p>— Jaki tam sąd? co? Chan obiecał mi posiłki, Tuhaj-bej tu śpi! Jutro mołojcy
                        ruszą... Z nami święty Michał-zwycięzca!... A jeśliby... jeśliby... to... Ja
                        cię wykupił u Tuhaj-beja — ty to pamiętaj i powiedz... Ot! boli coś... boli!
                        Z drogi zawracać... późno! sąd... Nalewajko... Pawluk...</p>
                    <p>Nagle wyprostował się, oczy z przerażeniem wytrzeszczył i zakrzyknął:</p>
                    <p>— Kto tu?</p>
                    <p>— Kto tu? — powtórzył nawpół rozbudzony koszowy.</p>
                    <p>Ale Chmielnicki głowę na piersi spuścił, kiwnął się raz drugi, mruknął: jaki
                        sąd? — i usnął.</p>
                    <p>Pan Skrzetuski od ran niedawno otrzymanych i wzruszenia rozmowy pobladł
                        bardzo i zesłabł, więc pomyślał, że to może śmierć nadlatuje, i zaczął się
                        modlić głośno.</p>
                </div>
                <pb n="201"/>
                <div type="chapter">
                    <head>ROZDZIAŁ XIII.</head>
                    <p>Nazajutrz, rankiem, piesze i konne wojska kozackie ruszyły z Siczy. Lubo krew
                        nie splamiła jeszcze stepów, wojna była już rozpoczęta. Pułki szły za
                        pułkami, rzekłbyś, szarańcza, przygrzana słońcem wiosennem, wyroiła się z
                        oczeretów Czertomeliku i leci na ukraińskie niwy. W lesie, za Bazawłukiem,
                        czekali już gotowi do pochodu ordyńcy. Sześć tysięcy co przebrańszych
                        wojowników, zbrojnych nierównie lepiej od zwykłych czambułowych rabusiów,
                        stanowiło pomoc, którą chan przysłał zaporożcom i Chmielnickiemu. Mołojcy na
                        ich widok wyrzucili czapki w górę. Zagrzmiały rusznice i samopały. Wrzaski
                        kozackie, pomieszane z hałłahowaniem tatarskiem, uderzyły o sklepienie
                        niebios. Chmielnicki i Tuhaj-bej, obaj pod buńczukami, skoczyli ku sobie
                        końmi i powitali się ceremonialnie.</p>
                    <p>Sprawiono szyk pochodowy ze zwykłą Tatarom i kozakom chyżością, poczem wojska
                        ruszyły naprzód. Ordyńcy zajęli oba skrzydła kozackie, środek zawalił
                        Chmielnicki z jazdą, za którą postępowała straszna piechota zaporoska<ref
                            xml:id="cite_ref-7" target="#cite_note-7">[7]</ref>, dalej „puszkary“ z
                        armatami, dalej <pb n="202"/>tabor, wozy, na nieb służba obozowa, zapasy
                        żywności, wreszcie czabanowie z zapaśnemi stadami i bydłem.</p>
                    <p>Przebywszy bazawłucki las, pułki wypłynęły na stepy. Dzień był pogodny.
                        Stropu nieba nie plamiła żadna chmurka. Lekki wiatr podmuchiwał z północy ku
                        morzu, słońce grało na spisach i kwiatach pustyni. Roztoczyły się przed
                        wojskiem Dzikie pola, jako morze bez końca, a na ten widok radość ogarnęła
                        kozacze serca. Wielka malinowa chorągiew z Archaniołem zniżyła się po
                        kilkakroć, witając step rodzimy, a za jej przykładem pochyliły się wszystkie
                        buńczuki i pułkowe znamiona. Jeden okrzyk wyrwał się ze wszystkich
                        piersi.</p>
                    <p>Pułki rozwinęły się swobodnie, „Dowbysze“ i teorbaniści wyjechali na czoło
                        wojska; huknęły kotły, zadźwięczały litaury i teorbany, a do wtóru im pieśń,
                        przez tysiące głosów śpiewana, wstrząsnęła powietrzem i stepem:</p>
                    <quote>
                        
                            <l>„Hej wy stepy, wy rydnyje,</l>
                            <l> „Krasnym cwitom pysanyje,</l>
                            <l> „Jako morę szyrokije.</l>
                        
                    </quote>
                    <p>Teorbaniści puścili cugle i przechyleni w tył na kulbakach, z oczyma
                        utkwionemi w niebo, uderzali o struny teorbanów; litaurzyści, wyciągnąwszy
                        ręce nad głowami, bili w swoje miedziane kręgi, dowbysze grzmieli w kotły, a
                        te wszystkie odgłosy, wraz z monotonnemi słowami pieśni i przeraźliwym,
                        niesfornym świstem piszczałek tatarskich, zlały się w jakąś nutę ogromną,
                        dziką, a smętną jak sama pustynia. Upojenie ogarnęło <pb n="203"/>wszystkie
                        pułki; głowy chwiały się w takt pieśni, i wreszcie zdawało się, że cały step
                        rozśpiewany, kołysze się razem z ludźmi, końmi i chorągwiami.</p>
                    <p>Spłoszone stada ptactwa zerwały się ze stepu i leciały przed wojskiem, jak
                        drugie wojsko powietrzne.</p>
                    <p>Chwilami pieśń i muzyka milkły, a wówczas słychać było łopot chorągwi, tętent
                        i parskanie koni i skrzypienie wozów taborowych, podobne do krzyku łabędzi
                        lub żórawi.</p>
                    <p>Na czele, pod wielką chorągwią malinową i pod buńczukiem, jechał Chmielnicki,
                        przybrany w czerwień na białym koniu, z pozłocistą buławą w ręku.</p>
                    <p>Cały tabor poruszał się zwolna i ciągnął na północ, pokrywając jak groźna
                        fala rzeczki, dąbrowy i mogiły, napełniając szumem i gwarem pustosz
                        stepową.</p>
                    <p>A od Czehryna, z północnego krańca pustyni płynęła przeciw tej fali inna fala
                        wojsk koronnych, pod wodzą młodego Potockiego. Tu zaporożcy i Tatarzy szli
                        jakoby na wesele, z pieśnią radosną na ustach; tam poważna hussarya
                        postępowała w posępnem milczeniu, idąc niechętnie na tę walkę bez sławy. Tu
                        pod malinową chorągwią stary, doświadczony wódz potrząsał groźnie buławą,
                        jakby pewien zwycięstwa i zemsty; tam na czele jechał młodzieniec z twarzą
                        zamyśloną, jakby świadom swych smutnych, a blizkich przeznaczeń.</p>
                    <p>Dzieliła ich jeszcze wielka przestrzeń stepu. Chmielnicki nie śpieszył się.
                        Liczył bowiem, że im bardziej pogrąży się młody Potocki w pustynię, im dalej
                        odsunie się od obu hetmanów, tem łatwiej będzie mógł być pokonany. A
                        tymczasem, coraz nowi zbiegowie z Czehryna, Powołoczy i wszystkich
                        brzegowych miast ukraińskich, zwiększali codziennie siły zaporoskie, <pb
                            n="204"/>przynosząc zarazem wieści z przeciwnego obozu. Dowiedział się z
                        nich Chmielnicki, że stary hetman wysłał syna z dwoma tylko tysiącami
                            lądem<ref xml:id="cite_ref-8" target="#cite_note-8">[8]</ref>, a zaś
                        sześć tysięcy semenów i tysiąc niemieckiej piechoty, bajdakami Dnieprem.
                        Obie te siły miały rozkaz stałą ze sobą utrzymać łączność, ale rozkaz został
                        już pierwszego dnia złamany, bo bajdaki porwane bystrym prądem Dnieprowym,
                        wyprzedziły znacznie hussaryą idącą brzegiem, której pochód opóźniały
                        niezmiernie przeprawy przez wszystkie rzeczki wpadające do Dniepru.</p>
                    <p>Chmielnicki więc, pragnąc, by ten rozdział powiększył się jeszcze bardziej,
                        nie śpieszył się. Trzeciego dnia pochodu, zaległ taborem koło Komyszej wody
                        i odpoczywał.</p>
                    <p>Tymczasem podjazdy Tuhaj-beja sprowadziły języka. Było to dwóch dragonów,
                        którzy zaraz za Czehrynem zbiegli z taboru Potockiego. Pędząc dzień i noc,
                        zdołali znacznie wyprzedzić swój obóz. Stawiono ich natomiast przed
                        Chmielnickim.</p>
                    <p>Opowiadania ich potwierdziły to, co było już Chmielnickiemu wiadome o siłach
                        młodego Stefana Potockiego; natomiast przynieśli mu nową wiadomość, że
                        przywódcami semenów, płynących wraz z piechotą niemiecką na bajdakach, byli
                        stary Barabasz i Krzeczowski.</p>
                    <p>Usłyszawszy to ostatnie nazwisko, Chmielnicki porwał się na równe nogi.</p>
                    <p>— Krzeczowski? pułkownik regestrowych perejasławskich?</p>
                    <pb n="205"/>
                    <p>— On sam, jaśnie wielmożny hetmanie! — odpowiedzieli dragoni</p>
                    <p>Chmielnicki zwrócił się do otaczających go pułkowników:</p>
                    <p>— W pochód! — zakomenderował grzmiącym głosem.</p>
                    <p>W niespełna godzinę później, tabor ruszył naprzód, chociaż słońce już
                        zachodziło i noc nie obiecywała być pogodną. Jakieś straszne, rude
                        chmurzyska, porozwalały się na zachodniej stronie nieba, podobne do smoków,
                        do lewiatanów, i zbliżały się ku sobie, jakby chcąc stoczyć walkę.</p>
                    <p>Tabor posuwał się w lewo, ku brzegowi Dniepru. Szli teraz cicho, bez pieśni,
                        bez bicia w kotły, w litaury i szybko, o ile pozwalały im trawy, tak bujne w
                        tej okolicy, że pogrążone w nich pułki chwilami traciły się z oczu, a
                        różnobarwne chorągwie zdawały się same płynąć po stepie. Jazda torowała
                        drogę wozom i piechocie, które, postępując z trudnością, wkrótce pozostały
                        znacznie w tyle. Tymczasem noc pokryła stepy. Ogromny czerwony księżyc
                        wytoczył się zwolna na niebo, ale przesłaniany co chwila chmurami, rozpalał
                        się i gasł, jak lampa, tłumiona powiewami wiatru.</p>
                    <p>Było już dobrze z północy, gdy oczom kozaków i Tatarów ukazały się czarne
                        olbrzymie masy, odrzynające się wyraźnie na ciemnem tle nieba.</p>
                    <p>Były to mury Kudaku.</p>
                    <p>Podjazdy, zakryte ciemnością, zbliżyły się pod zamek tak ostrożnie i cicho,
                        jak wilcy lub ptactwo nocne. A nuż możnaby ubiedz niespodzianie senną
                        fortecę!</p>
                    <p>Ale nagle błyskawica na wałach rozdarła ciemności, huk straszliwy wstrząsnął
                        skałami Dniepru i kula <pb n="206"/>ognista, zatoczywszy jaskrawy łuk na
                        niebie, upadła w trawy stepowe.</p>
                    <p>Posępny cyklop Grodzicki dawał znać, że czuwa.</p>
                    <p>— Pies jednooki! — mruknął do Tuhaj-beja Chmielnicki — widzi w nocy.</p>
                    <p>Kozacy pominęli zamek — o którego wzięciu, w chwili, gdy przeciw nim samym
                        ciągnęły wojska koronne, nie mogli myśleć — i ruszyli dalej. Ale pan
                        Grodzicki walił za nimi z dział, aż się mury zamkowe trzęsły, nie tyle, by
                        im szkody przyczynić, gdyż przechodzili w znacznej odległości, ale by
                        ostrzedz wojska nadpływające Dnieprem, które mogły znajdować się już
                        niedaleko.</p>
                    <p>Przedewszystkiem jednak huk dział kudackich odbił się w sercu i uszach pana
                        Skrzetuskiego. Młody rycerz, prowadzony z rozkazu Chmiela z taborem
                        kozackim, drugiego dnia zachorował ciężko. W walce na Chortycy nie otrzymał
                        on wprawdzie żadnej śmiertelnej rany, ale utracił tyle krwi, że niewiele w
                        nim życia zostało. Rany jego opatrzone po kozacku przez starego kantarzeja,
                        otworzyły się, owładnęła nim gorączka i nocy owej leżał wpół przytomny na
                        kozackiej teledze, nie wiedząc o świecie Bożym. Zbudziły go dopiero działa
                        kudackie. Roztworzył oczy, podniósł się na wozie i począł rozglądać się
                        naokoło. Kozacki tabor przemykał się w ciemnościach, jak korowód mar, a
                        zamek huczał i świecił różowemi dymami; kule ogniste podskakiwały po stepie,
                        charkocząc i warcząc, jak psy rozzłoszczone, więc na ten widok taka żałość,
                        taka tęsknota ogarnęły pana Skrzetuskiego, że gotów był i umrzeć zaraz, byle
                        choć duszą ulecieć do swoich. Wojna! wojna! a oto on w obozie wrogów,
                        bezbronny, chory, z woza nie mogący się podnieść. Rzeczpospolita w
                        niebezpieczeństwie, on <pb n="207"/>zaś nie leci jej ratować! A tam, w
                        Łubniach, wojska pewno już ruszają. Książę z błyskawicami w oczach lata
                        przed szeregami, a w którą stronę buławą skinie, tam wnet trzysta kopii,
                        jakby trzysta gromów uderzy. Tu rozmaite znajome twarze zaczęły
                        namiestnikowi stawać przed oczy. Mały Wołodyjowski leci na czele draganów ze
                        swoją cienką szabelką w ręku, ale to fechmistrz nad fechmistrze, z kim ją
                        skrzyżuje, ten jakby leżał w mogile; tam znów pan Podbipięta wznosi swój
                        katowski zerwikaptur! Zetnie trzy głowy, czy nie zetnie? Ksiądz Jaskólski
                        ogania chorągwie i modli się z rękami do góry, lecz to dawny żołnierz, więc
                        nie mogąc wytrzymać, huknie czasem: bij zabij! a owo pancerni kładą już
                        glewie w pół końskiego ucha, pułki ruszają naprzód, rozpędzają się, pędzą,
                        bitwa, zawierucha!</p>
                    <p>Nagie widzenie się zmienia. Przed namiestnikiem staje Helena, blada, z
                        rozpuszczonym włosem, i woła: „Ratuj, bo mnie Bohun goni!“ Pan Skrzetuski
                        zrywa się z wozu, aż jakiś głos, ale już rzeczywisty, mówi do niego:</p>
                    <p>— Leżże <hi>detyno</hi>, bo zwiążę.</p>
                    <p>To essauł taborowy, Zachar, któremu Chmielnicki kazał pilnować namiestnika
                        jak oka w głowie, układa go napowrót na wozie, okrywa końską skórą i pyta
                        jeszcze:</p>
                    <p>— Szczo z toboju?</p>
                    <p>Więc pan Skrzetuski przytomnieje zupełnie. Mary pierzchają. Wozy ciągną samym
                        brzegiem dnieprowym. Chłodny powiew dochodzi od rzeki i noc blednie. Ptactwo
                        wodne rozpoczyna gwar poranny.</p>
                    <p>— Słuchaj, Zachar! to my już minęli Kudak? — pyta pan Skrzetuski.</p>
                    <p>— Minęli! — odpowiada zaporożec.</p>
                    <pb n="208"/>
                    <p>— A dokąd ciągniecie?</p>
                    <p>— Ne znaju. Bitwa, każe, bude, ałe ne znaju.</p>
                    <p>Na te słowa serce uderzyło radośnie w piersiach pana Skrzetuskiego. Sądził
                        on, że Chmielnicki będzie oblegał Kudak, i że od tego wojnę zacznie.
                        Tymczasem pośpiech, z jakim kozacy szli naprzód, pozwalał wnosić, że wojska
                        koronne były już blizko, i że właśnie Chmielnicki dlatego pominął fortecę,
                        by nie być zmuszonym do bitwy pod jej działami. „Dziś jeszcze może wolny
                        będę“, pomyślał namiestnik i wzniósł oczy dziękczynnie ku niebu.</p>
                </div>
                <pb n="209"/>
                <div type="chapter">
                    <head>ROZDZIAŁ XIV.</head>
                    <p>Huk dział kudackich słyszały również wojska, płynące bajdakami pod wodzą
                        starego Barabasza i Krzeczowskiego.</p>
                    <p>Składały się one z sześciu tysięcy kozaków regestrowych i jednego regimentu
                        wybornej piechoty niemieckiej, której pułkownikował Hans Flik.</p>
                    <p>Pan Mikołaj Potocki długo się wahał, zanim kozaków przeciw Chmielnickiemu
                        wyprawił, ale że Krzeczowski miał na nich wpływ ogromny, a Krzeczowskiemu
                        hetman ufał bez granic, więc tylko semenom kazał przysięgę wierności złożyć
                        — i wyprawił ich w imię Boże.</p>
                    <p>Krzeczowski, żołnierz pełen doświadczenia i wielce w poprzednich wojnach
                        wsławiony, był klientem domu Potockich, którym wszystko zawdzięczał i
                        pułkownikowstwo i szlachectwo, gdyż mu je na sejmie wyrobili, i nakoniec
                        obszerne posiadłości, położone przy zbiegu Dniestru i Ladawy, które
                        dożywotnio od nich trzymał.</p>
                    <p>Tyle tedy węzłów łączyło go z Rzecząpospolitą i z Potockimi, że cień
                        nieufności nie mógł zrodzić się w duszy hetmańskiej. Był to przytem człowiek
                        w sile dni, bo zaledwie pięćdziesiąt lat liczący — i wielka przyszłość
                        otwierała się przed nim na usługach krajowi. <pb n="210"/>Niektórzy chcieli
                        w nim widzieć następcę Stefana Chmieleckiego, który, rozpocząwszy zawód,
                        jako prosty rycerz stepowy, skończył go jako wojewoda kijowski i senator
                        Rzeczypospolitej. Od Krzeczowskiego zależało pójść tą samą drogą, na którą
                        pchało go męstwo, dzika energia i niepohamowana ambicya, głodna zarówno
                        bogactw, jak i dostojeństw. Gwoli tej to ambicyi, silnie przed niedawnym
                        czasem zabiegał o starostwo lityńskie, a gdy nakoniec otrzymał je pan
                        Korbut, Krzeczowski głęboko zakopał w sercu zawód, ale prawie że odchorował
                        z zawiści i zmartwienia. Teraz zdawał mu się los na nowo uśmiechać, gdyż
                        otrzymawszy od hetmana w. tak ważną funkcyę wojskową, śmiało mógł liczyć, że
                        imię jego obije się o uszy królewskie. A było to rzeczą ważną, bo następnie
                        należało tylko pokłonić się panu, aby otrzymać przywilej z miłemi duszy
                        szlacheckiej słowami: „bił nam czołom i prosył szczob jego podaryty, a my,
                        pomniawszy jeho usługi, dajem“ etc. Tą drogą zdobywało się na Rusi bogactwa
                        i dostojeństwa; tą drogą ogromne obszary pustych stepów, które przedtem
                        należały do Boga i Rzpltej, przechodziły w ręce prywatne; tą drogą
                        chudopachołek na pana wyrastał i mógł krzepić się nadzieją, że potomkowie
                        jego między senatory zasiądą.</p>
                    <p>Krzeczowskiego gryzło jeno to, że w owej powierzonej mu funkcyi musiał
                        dzielić władzę z Barabaszem, ale był to podział tylko nominalny. W
                        rzeczywistości, stary pułkownik czerkaski, zwłaszcza w ostatnich czasach,
                        tak się postarzał i zgrzybiał, że już ciałem jedynie do tej ziemi należał, a
                        dusza jego i umysł pogrążone były ustawicznie w odrętwieniu i martwocie,
                        które zwykle śmierć prawdziwą poprzedzają. Z początku wyprawy rozbudził się
                        i począł się krzątać dość raźnie, rzekłbyś <pb n="211"/>na odgłos surm
                        wojennych stara żołnierska krew poczęła w nim krążyć silniej, bo był to
                        przecie czasu swego wsławiony rycerz i wódz stepowy; ale zaraz po
                        wyruszeniu, ukołysał go plusk wioseł, uśpiły pieśni semenów i łagodny ruch
                        bajdaków, więc zapomniał o świecie bożym. Krzeczowski wszystkiem rządził i
                        zawiadywał, Barabasz zaś budził się tylko do jedzenia; najadłszy się, pytał
                        ze zwyczaju o to i owo — zbywano go ladajaką odpowiedzią, w końcu wzdychał i
                        mawiał: „Ot radby ja z inną wojną do mogiły się kłaść, ale wola Boża!“</p>
                    <p>Tymczasem łączność z wojskiem koronnem, idącem pod wodzą Stefana Potockiego,
                        została od razu przerwana. Krzeczowski narzekał, że hussarya i dragonia za
                        wolno idą, że nadto u przepraw marudzą, że młody syn hetmański nie ma
                        wojskowego doświadczenia, ale z tem wszystkiem kazał wiosłować i płynąć
                        naprzód.</p>
                    <p>Bajdaki płynęły więc z biegiem dnieprowym ku Kudakowi, oddalając się coraz
                        bardziej od wojsk koronnych.</p>
                    <p>Nareszcie zasłyszano pewnej nocy huk dział.</p>
                    <p>Barabasz spał i nie obudził się — natomiast Flik, który płynął naprzód,
                        wsiadł w podjazdkę i udał się do Krzeczowskiego.</p>
                    <p>— Mości pułkowniku — rzekł — to kudackie armaty! — Co mam czynić?</p>
                    <p>— Zatrzymaj waść bajdaki. Zostaniemy przez noc w oczeretach.</p>
                    <p>— Chmielnicki widocznie zamek oblega. Mojem zdaniem należałoby pośpieszyć z
                        odsieczą.</p>
                    <p>— Ja waści o zdanie nie pytam, jeno rozkaz daję. Przy mnie komenda.</p>
                    <p>— Mości pułkowniku!...</p>
                    <pb n="212"/>
                    <p>— Stać i czekać! — rzekł Krzeczowski.</p>
                    <p>Ale widząc, że energiczny Niemiec szarpie swoją żółtą brodę i ustępować bez
                        racyi nie myśli, dodał łagodniej:</p>
                    <p>— Kasztelan do jutra rana może z jazdą nadciągnąć, a fortecy przez jedną noc
                        nie wezmą.</p>
                    <p>— A jeśli nie nadciągnie?</p>
                    <p>— Będziem czekać choćby dwa dni. Waść nie znasz Kudaku! Połamią oni sobie
                        zęby o jego mury, a ja bez kasztelana na odsiecz nie będę ciągnął, bo i
                        prawa do tego nie mam. Jego to rzecz.</p>
                    <p>Wszelka słuszność zdawała się być po stronie Krzeczowskiego, więc Flik nie
                        nalegał dłużej i oddalił się do swoich Niemców. Po chwili bajdaki poczęły
                        zbliżać się ku prawemu brzegowi i zasuwać w oczerety, które więcej jak na
                        staję pokrywały szeroko w tem miejscu rozlaną rzekę. Nakoniec plusk wioseł
                        ustał, statki skryły się całkowicie w szuwarach, a rzeka zdawała się być
                        pustą zupełnie. Krzeczowski zakazał palenia ogni, śpiewania pieśni i rozmów,
                        więc okolicę zaległa cisza, przerywana tylko dalekim odgłosem dział
                        kudackich.</p>
                    <p>Wszelako na statkach nikt, prócz jednego Barabasza, nie zmrużył oka. Flik,
                        człowiek rycerski i boju chciwy, chciałby ptakiem lecieć pod Kudak.
                        Semenowie pytali się siebie z cicha, co też się może zdarzyć z fortecą?
                        Wytrzyma, czy nie wytrzyma? A tymczasem huk wzmagał sie coraz bardziej.
                        Wszyscy byli przekonani, że zamek odpiera szturm gwałtowny. „Chmiel nie
                        żartuje, ale i Grodzicki nie żartuje!“ szeptali kozacy. A co to jutro
                        będzie?</p>
                    <p>To samo pytanie zadawał sobie prawdopodobnie Krzeczowski, który, siadłszy na
                        przedzie swego bajdaku <pb n="213"/>zamyślił się głęboko. Chmielnickiego
                        znał on dobrze i dawno, uważał go zawsze aż dotąd za człowieka
                        nadzwyczajnych zdolności, któremu tylko pola brakło, by wyleciał jak orzeł w
                        górę, a teraz Krzeczowski wątpił o tem. Działa grzmiały ciągle, a zatem
                        chyba Chmielnicki naprawdę Kudak oblegał?</p>
                    <p>— Jeśli tak jest — myślał Krzeczowski — to jest człowiek zgubiony!</p>
                    <p>Jakto? więc podniósłszy Zaporoże, zapewniwszy sobie pomoc chanową, zebrawszy
                        siły, jakiemi żaden z watażków dotychczas nie rozporządzał, zamiast iść co
                        najśpieszniej na Ukrainę, zamiast pobudzić czerń, przeciągnąć grodowych,
                        zgnieść co prędzej hetmanów i opanować cały kraj, nimby na obronę jego nowe
                        wojska nadeszły, on, Chmielnicki, on stary żołnierz, szturmuje do
                        niezdobytej fortecy, która przez rok może go trzymać? I pozwoli na to, by
                        najlepsze siły jego tak rozbiły się o mury Kudaku, jak fala dnieprowa
                        rozbija się o skały porohów? I będzie czekał pod Kudakiem, aż się hetmani
                        wzmocnią i oblegną go jak Nalewajkę pod Sołonicą?...</p>
                    <p>— To człowiek zgubiony! — powtórzył raz jeszcze pan Krzeczowski. — Właśni
                        kozacy go wydadzą. Nieudany szturm wywoła zniechęcenie i popłoch. Iskra
                        buntu zagaśnie w samym zarodku, — a Chmielnicki nie będzie straszniejszy niż
                        miecz, który się ułamał przy rękojeści.</p>
                    <p>To głupiec!</p>
                    <p>— Ergo? — pomyślał pan Krzeczowski — ergo jutro wysadzę na brzeg moich
                        semenów i Niemców, a następnej nocy, na osłabionego szturmami
                        niespodziewanie uderzę, zaporożców w pień wyrżnę, a Chmielnickiego <pb
                            n="214"/>związanego pod nogi hetmańskie rzucę. Jego to własna wina, bo
                        mogło się zdarzyć inaczej.</p>
                    <p>Tu rozkiełznana ambicya pana Krzeczowskiego wzbiła się na sokolich skrzydłach
                        w górę. Wiedział on dobrze, że młody Potocki żadną miarą do jutrzejszej nocy
                        przyciągnąć nie może, więc kto urwie głowę hydrze? Krzeczowski! Kto zgasi
                        bunt, który straszliwym pożarem mógłby ogarnąć całą Ukrainę? Krzeczowski!
                        Może stary hetman będzie krzyw trochę, że się to stanie bez udziału synala,
                        ale się wysapie prędko, a tymczasem wszystkie promienie sławy i łaski
                        królewskiej oświecą czoło zwycięzcy.</p>
                    <p>Nie! Trzeba się jednak będzie podzielić sławą ze starym Barabaszem i z
                        Grodzickim! Pan Krzeczowski zasępił się mocno, ale wnet wypogodził się.
                        Wszakże tę starą kłodę, Barabasza, lada dzień zakopią w ziemię, a Grodzicki,
                        byle mógł w Kudaku siedzieć i Tatarów kiedy niekiedy z dział przepłoszyć,
                        niczego więcej nie pragnie; pozostaje jeden Krzeczowski.</p>
                    <p>Byle hetmaństwo ukrainne mógł otrzymać!</p>
                    <p>Gwiazdy migotały na niebie, a pułkownikowi zdawało się, że to klejnoty w
                        buławie; wiatr szumiał w oczeretach, a jemu zdało się, że to szumi buńczuk
                        hetmański.</p>
                    <p>Działa Kudaku grzmiały ciągle.</p>
                    <p>— Chmielnicki da gardło pod miecz — myślał dalej pułkownik — ale to jego
                        własna wina! Mogło być inaczej! Gdyby poszedł od razu na Ukrainę!... Mogło
                        być inaczej! Tam wre i huczy wszystko, tam leżą prochy, czekające tylko na
                        iskrę. Rzeczpospolita jest potężna, ale na Ukrainie sił nie ma, a król
                        niemłody, schorowany!</p>
                    <p>Jedna, wygrana przez zaporożców bitwa, sprowadziłaby nieobliczone
                        skutki...</p>
                    <pb n="215"/>
                    <p>Krzeczowski ukrył twarz w dłoniach i siedział nieruchomy, a tymczasem gwiazdy
                        staczały się niżej i niżej i zachodziły zwolna na step. Przepiórki, ukryte w
                        trawach, poczęły się nawoływać. Niezadługo miało zaświtać.</p>
                    <p>Nakoniec rozmyślania pułkownika skrzepły w niewzruszony zamiar. Jutro uderzy
                        na Chmielnickiego i zetrze go w proch. Po jego trupie dojdzie do bogactw i
                        dostojeństw, stanie się narzędziem kary w ręku Rzeczpospolitej, jej obrońcą,
                        w przyszłości jej dygnitarzem i senatorem. Po zwycięstwie nad Zaporożem i
                        Tatarami, nie odmówią mu niczego.</p>
                    <p>A jednak — nie dano mu starostwa lityńskiego.</p>
                    <p>Na to wspomnienie Krzeczowski ścisnął pięście. Nie dano mu starostwa, mimo
                        potężnego wpływu jego protektorów, Potockich, mimo jego zasług wojennych,
                        dlatego tylko, że był homo novus, a jego przeciwnik od kniaziów ród
                        wywodził. W tej Rzeczypospolitej niedość było zostać szlachcicem, należało
                        jeszcze czekać, by to szlachectwo pokryło się pleśnią jak wino, by
                        zardzewiało jak żelazo.</p>
                    <p>Chmielnicki jeden mógł zaprowadzić nowy porządek rzeczy, któremu bogdaj że i
                        sam królby sprzyjał — ale nieszczęśnik, wolał oto rozbijać głowę o skały
                        kudackie.</p>
                    <p>Pułkownik uspokajał się zwolna. Odmówili mu raz starostwa — cóż z tego?
                        Tembardziej będą się starali go wynagrodzić, zwłaszcza po zwycięstwie i
                        zgaszeniu buntu, po uwolnieniu od wojny domowej Ukrainy, ba! całej
                        Rzeczypospolitej! Wówczas niczego mu nie odmówią, wówczas nie będzie
                        potrzebował nawet i Potockich...</p>
                    <p>Senna głowa schyliła się na piersi — i usnął, marząc o starostwach, o
                        kasztelaniach, o nadaniach królewskich i sejmowych...</p>
                    <pb n="216"/>
                    <p>Gdy się zbudził, był brzask. Na bajdakach spało jeszcze wszystko. W dali
                        połyskiwały w bladem, rozpierzchłem świetle wody dnieprowe. Naokoło panowała
                        absolutna cisza. Ta właśnie cisza zbudziła go.</p>
                    <p>Działa kudackie przestały huczeć.</p>
                    <p>— Co to? — pomyślał Krzeczowski. — Pierwszy szturm odparty, czy może Kudak
                        wzięty?</p>
                    <p>Ale to niepodobna!</p>
                    <p>Nie! po prostu zbici kozacy leżą gdzieś zdala od zamku i rany liżą, a
                        jednooki Grodzicki pogląda na nich przez strzelnicę, rychtując na nowo
                        działa.</p>
                    <p>Jutro szturm powtórzą i znowu zęby połamią.</p>
                    <p>Tymczasem rozedniało. Krzeczowski zbudził ludzi na swym bajdaku i posłał
                        czółno po Flika.</p>
                    <p>Flik przybył niebawem.</p>
                    <p>— Mości pułkowniku! — rzekł mu Krzeczowski — jeśli do wieczora kasztelan nie
                        nadciągnie, a z nocą szturm się powtórzy, ruszymy fortecy w pomoc.</p>
                    <p>— Moi ludzie gotowi — odparł Flik.</p>
                    <p>— Rozdajże im prochy i kule.</p>
                    <p>— Rozdane.</p>
                    <p>— W nocy wysiądziemy na brzeg i ruszymy jak najciszej stepem. Zejdziemy ich
                        niespodzianie.</p>
                    <p>— Gut, sehr gut! ale czyby się nie przysunąć trochę bajdakami? Do fortecy mil
                        ze cztery. Trochę daleko dla piechoty.</p>
                    <p>— Piechota siędzie na konie semenów.</p>
                    <p>— Sehr gut!</p>
                    <p>— Ludzie niech leżą cicho w sitowiach, na brzeg nie wychodzą i hałasów nie
                        sprawują. Ogniów nie palić, bo dymy by nas zdradziły. Nie powinni o nas
                        wiedzieć.</p>
                    <pb n="217"/>
                    <p>— Mgła taka, że i dymów nie ujrzą.</p>
                    <p>Rzeczywiście rzeka, łacha porośnięta oczeretem, w której stały bajdaki i
                        stepy były pokryte, jak okiem sięgnąć, białym nieprzeniknionym tumanem. Ale
                        że był to dopiero świt, więc mgły mogły jeszcze opaść i odsłonić stepowe
                        przestrzenie.</p>
                    <p>Flik odjechał. Ludzie na bajdakach budzili się z wolna; wnet ogłoszono
                        rozkazy Krzeczowskiego, by się zachować cicho — więc zabierali się do
                        rannego posiłku bez żołnierskiego gwaru. Ktoby przechodził brzegiem, lub
                        płynął środkiem rzeki, aniby się domyślił, że w przyległej łasze ukrywa się
                        kilka tysięcy ludzi. Koniom dawano jeść z ręki, by nie rżały. Bajdaki,
                        zakryte mgłą, leżały przyczajone w lesie szuwarów. Gdzieniegdzie tylko
                        przemykała się mała „pidizdka“ o dwóch wiosłach, rozwożąca suchary i
                        rozkazy, zresztą wszędzie panowało grobowe milczenie.</p>
                    <p>Nagle w trawach, trzcinach, szuwarach i zaroślach przybrzeżnych, naokoło
                        całej łachy, rozlegały się dziwne, a bardzo liczne głosy, wołające:</p>
                    <p>— Pugu! pugu!...</p>
                    <p>Cisza..</p>
                    <p>— Pugu! pugu!</p>
                    <p>I znowu nastało milczenie, jak gdyby owe głosy, wołające na brzegach,
                        oczekiwały na odpowiedź.</p>
                    <p>Ale odpowiedzi nie było. Wołania zabrzmiały po raz trzeci, ale szybsze i
                        niecierpliwsze.</p>
                    <p>— Pugu! pugu!</p>
                    <p>Wówczas od strony statków rozległ się wśród mgły głos Krzeczowskiego:</p>
                    <p>— A kto taki?</p>
                    <p>— Kozak z Ługu!</p>
                    <pb n="218"/>
                    <p>Semenom ukrytym na bajdakach serca zabiły niespokojnie. Tajemnicze owo
                        wołanie było im znane dobrze. W ten sposób zaporożcy porozumiewali się z
                        sobą na zimowiskach, w ten także sposób w czasie wojen zapraszali na rozmowę
                        braci kozaków regestrowych i grodowych, między którymi bywało wielu
                        należących sekretnie do bractwa.</p>
                    <p>Głos Krzeczowskiego rozległ się znowu:</p>
                    <p>— Czego chcecie?</p>
                    <p>— Bohdan Chmielnicki, hetman zaporoski, oznajmia, że działa na łachę są
                        obrócone.</p>
                    <p>— Powiedzcie hetmanowi zaporoskiemu, że nasze obrócone na brzegi.</p>
                    <p>— Pugu! pugu!</p>
                    <p>— Czego jeszcze chcecie?</p>
                    <p>— Bohdan Chmielnicki, hetman zaporoski, prosi na rozmowę swojego przyjaciela,
                        pana Krzeczowskiego pułkownika.</p>
                    <p>— Niech jeno da zakładników.</p>
                    <p>— Dziesięciu kurzeniowych.</p>
                    <p>— Zgoda!</p>
                    <p>W tej chwili brzegi łachy zakwitły, jakby kwieciem, zaporożcami, którzy
                        popowstawali z pośród traw, między któremi leżeli ukryci. Zdala od stepów
                        nadciągała ich konnica i armaty, ukazały się dziesiątki i setki chorągwi,
                        znamion, buńczuków. Szli ze śpiewaniem i biciem w kotły. Wszystko to razem
                        podobniejsze było do radosnego powitania, niż zetknięcia się wrogich
                        potęg.</p>
                    <p>Semenowie z bajdaków odpowiedzieli okrzykami. Tymczasem przybyły czółna,
                        wiozące atamanów kurzeniowych. Krzeczowski wsiadł w jedno z nich i odjechał
                            <pb n="219"/>na brzeg. Tam podano mu konia i przeprowadzono natychmiast
                        do Chmielnickiego.</p>
                    <p>Chmielnicki, ujrzawszy go, uchylił czapki, a następnie powitał go
                        serdecznie.</p>
                    <p>— Mości pułkowniku — rzekł — stary przyjacielu mój i kumie! Gdy pan hetman
                        koronny kazał ci mnie łapać i do obozu odstawić, tyś tego uczynić nie
                        chciał, jeno mię ostrzegłeś, bym się ucieczką salwował, dla którego uczynku
                        winienem ci wdzięczność i miłość braterską.</p>
                    <p>To mówiąc, rękę uprzejmie wyciągał, ale czarniawa twarz Krzeczowskiego
                        pozostała jak lód zimna.</p>
                    <p>— Teraz zaś, gdyś się wyratował, mości hetmanie — rzekł — rebelią
                        podniosłeś.</p>
                    <p>— O swoje to, twoje i całej Ukrainy krzywdy idę się upomnieć, z przywilejami
                        królewskimi w ręku, i w tej nadziei, że pan nasz miłościwy za złe mi tego
                        nie poczyta.</p>
                    <p>Krzeczowski począł patrzeć bystro w oczy Chmielnickiemu i rzekł z
                        przyciskiem:</p>
                    <p>— Kudak obległeś?</p>
                    <p>— Ja? Chybabym był z rozumu obran. Kudak minąłem i anim wystrzelił, choć mnie
                        stary ślepiec armatami oznajmiał. Mnie na Ukrainę było pilno, nie do Kudaku,
                        i do ciebie było pilno, do starego druha, dobrodzieja.</p>
                    <p>— Czego tedy odemnie chcesz?</p>
                    <p>— Jedź ze mną trochę w step, to się rozmówim.</p>
                    <p>Ruszyli końmi i pojechali. Bawili z godzinę. Po powrocie twarz Krzeczowskiego
                        była blada i straszna. Wnet też zaczął żegnać się z Chmielnickim, który
                        rzekł mu na drogę:</p>
                    <pb n="220"/>
                    <p>— Dwóch nas będzie na Ukrainie, a nad nami jeno król i nikt więcej.</p>
                    <p>Krzeczowski wrócił do bajdaków. Stary Barabasz, Flik i starszyzna oczekiwali
                        go niecierpliwie.</p>
                    <p>— Co tam? co tam? — pytano go ze wszystkich stron.</p>
                    <p>— Wysiadać na brzeg! — odpowiedział rozkazującym głosem Krzeczowski.</p>
                    <p>Barabasz podniósł senne powieki; jakiś dziwny płomień błysnął mu w
                        oczach.</p>
                    <p>— Jakto? — rzekł.</p>
                    <p>— Wysiadać na brzeg, poddajem się!</p>
                    <p>Fala krwi buchnęła na bladą i pożółkłą twarz Barabasza. Wstał z kotła, na
                        którym siedział, wyprostował się i nagle ten zgięty, zgrzybiały starzec
                        zmienił się w olbrzyma, pełnego życia i siły.</p>
                    <p>— Zdrada! — ryknął.</p>
                    <p>— Zdrada! — powtórzył Flik, chwytając za rękojeść rapiera.</p>
                    <p>Ale nim go wydobył, pan Krzeczowski świsnął szablą i jednym zamachem
                        rozciągnął go na pomoście.</p>
                    <p>Następnie skoczył z bajdaku w podjazdkę tuż stojącą, w której siedziało
                        czterech zaporożców z wiosłami w ręku — i krzyknął:</p>
                    <p>— Między bajdaki!</p>
                    <p>Czółno pomknęło jak strzała, pan Krzeczowski zaś, stojąc w środku, z czapką
                        na okrwawionej szabli, z oczyma jak płomienie, krzyczał potężnym głosem:</p>
                    <p>— Dzieci! nie będziem swoich mordować! Niech żyje Bohdan Chmielnicki, hetman
                        zaporoski!</p>
                    <p>— Niech żyje! — powtórzyły setne i tysiączne głosy.</p>
                    <pb n="221"/>
                    <p>— Na pohybel Lachom!</p>
                    <p>— Na pohybel!!</p>
                    <p>Wrzaskom z bajdaków odpowiadały okrzyki zaporożców na brzegach. Ale wielu
                        ludzi ze statków, stojących dalej, nie wiedziało jeszcze o co chodzi,
                        dopiero gdy wszędzie rozbiegła się wieść, że pan Krzeczowski przechodzi do
                        zaporożców, prawdziwy szał radości ogarnął semenów. Sześć tysięcy czapek
                        wyleciało w górę, sześć tysięcy rusznic huknęło wystrzałami. Bajdaki
                        zatrzęsły się pod stopami mołojców. Powstał tumult i zamieszanie. Wszelako
                        radość owa musiała być krwią oblana, bo stary Barabasz wolał ginąć, niż
                        zdradzić chorągiew, pod którą wiek życia przesłużył. Kilkudziesięciu ludzi
                        czerkaskich opowiedziało się przy nim i wszczęła się bitwa krótka, straszna
                        — jak wszystkie walki, w których garść ludzi, pożądająca nie łaski, ale
                        śmierci, broni się tłumom. Ani Krzeczowski, ani nikt z kozaków nie
                        spodziewał się takiego oporu. W starym pułkowniku rozbudził się dawny lew.
                        Na wezwanie, by broń złożył, odpowiadał strzałami — i widziano go z buławą w
                        ręku, z rozwianymi białymi włosami, wydającego rozkazy grzmiącym głosem i z
                        młodzieńczą energią. Statek jego otoczono ze wszystkich stron. Ludzie z tych
                        bajdaków, które nie mogły się docisnąć, wskakiwali w wodę i płynąc lub
                        brodząc między oczeretami, chwytając następnie za krawędź statku, wdzierali
                        się nań z wściekłością. Opór był krótki. Wierni Barabaszowi semenowie,
                        skłóci, zrąbani lub porozrywani rękami, zalegli trupem pomost — stary z
                        szablą w ręku bronił się jeszcze.</p>
                    <p>Krzeczowski przedarł się ku niemu.</p>
                    <p>— Poddaj się! — krzyknął.</p>
                    <pb n="222"/>
                    <p>— Zdrajco! na pohybel! — odparł Barabasz i wzniósł szablę do cięcia.</p>
                    <p>Krzeczowski cofnął się szybko w tłum.</p>
                    <p>— Bij! — zawołał do kozaków.</p>
                    <p>Ale zdawało się, że nikt nie chce pierwszy podnieść ręki na starca. Na
                        nieszczęście jednak pułkownik poślizgnął się we krwi i upadł.</p>
                    <p>Leżący nie wzbudzał już tego szacunku, czy też przestrachu, i wnet
                        kilkanaście ostrzów pogrążyło się w jego ciało. Starzec zdołał tylko
                        wykrzyknąć: „Jezus Marya!“.</p>
                    <p>Zaczęto siekać leżącego i rozsiekano w kawałki. Uciętą głowę przerzucano z
                        bajdaku do bajdaku, bawiąc się nią jak piłką, dopóty, dopóki po niezręcznem
                        rzuceniu nie wpadła w wodę.</p>
                    <p>Pozostawali jeszcze Niemcy, z którymi trudniejsza była sprawa, bo regiment
                        składał się z tysiąca starego i wyćwiczonego w różnych wojnach
                        żołnierza.</p>
                    <p>Dzielny Flik poległ wprawdzie z ręki Krzeczowskiego, ale na czele regimentu
                        pozostał Johan Werner, podpułkownik, weteran jeszcze z trzydziestoletniej
                        wojny.</p>
                    <p>Krzeczowski pewny był prawie zwycięstwa, gdyż bajdaki niemieckie otoczone
                        były ze wszystkich stron kozackimi, chciał jednak zachować dla
                        Chmielnickiego tak znaczny zastęp niezrównanej i doskonale uzbrojonej
                        piechoty, dlatego wolał z niemi rozpocząć układy.</p>
                    <p>Zdawało się przez jakiś czas, że Werner zgadza się na nie, gdyż rozmawiał
                        spokojnie z Krzeczowskim i słuchał uważnie wszelkich obietnic, jakich mu
                        przeniewierczy pułkownik nie szczędził. Żołd, z którym Rzeczpospolita była
                        zaległa, miał być natychmiast za ubiegły <pb n="223"/>czas i za rok jeszcze
                        z góry wypłacony. Po roku knechtowie mogli się udać, gdzieby chcieli, choćby
                        nawet do obozu koronnego.</p>
                    <p>Werner niby namyślał się, ale tymczasem wydał cicho rozkazy, by bajdaki
                        przysunąć do siebie tak, aby utworzyły jedno zwarte koło. Na okręgu tego
                        koła stanął mur piechurów, ludzi rosłych i silnych, przybranych w żółte
                        kolety i takiejże barwy kapelusze, w zupełnym szyku bojowym, z lewą nogą
                        wysuniętą naprzód do strzału i z muszkietami przy prawym boku.</p>
                    <p>Werner z obnażoną szpadą w ręku stał w pierwszym szeregu i namyślał się
                        długo.</p>
                    <p>Nakoniec podniósł głowę.</p>
                    <p>— Herr Hauptmann! — rzekł — zgadzamy się!</p>
                    <p>— Nie stracicie na nowej służbie — zawołał z radością Krzeczowski.</p>
                    <p>— Ale pod warunkiem...</p>
                    <p>— Zgadzam się z góry.</p>
                    <p>— Jeźli tak, to i dobrze. Nasza służba u Rzeczypospolitej kończy się w
                        czerwcu. Od czerwca pójdziemy do was.</p>
                    <p>Przekleństwo wyrwało się z ust Krzeczowskiego, powstrzymał jednak wybuch.</p>
                    <p>— Czy kpisz, mości lejtnancie? — spytał.</p>
                    <p>— Nie! — odparł z flegmą Werner. — Nasza cześć żołnierska każe nam układu
                        dotrzymać. Służba kończy się w czerwcu. Służymy za pieniądze, ale nie
                        jesteśmy zdrajcami. Inaczej niktby nas nie najmował, a i wy sami nie
                        ufalibyście nam, bo ktoby wam ręczył, że w pierwszej bitwie nie przejdziem
                        znowu do hetmanów.</p>
                    <pb n="224"/>
                    <p>— Czego tedy chcecie?</p>
                    <p>— Byście nam dali odejść.</p>
                    <p>— Nie będzie z tego nic, szalony człowiecze! Każę was w pień wyciąć.</p>
                    <p>— A ilu swoich stracisz?</p>
                    <p>— Noga z was nie ujdzie.</p>
                    <p>— Połowa z was nie zostanie.</p>
                    <p>Obaj mówili prawdę, dlatego Krzeczowski, chociaż flegma Niemca wzburzyła w
                        nim wszystką krew, a wściekłość poczynała go dławić, nie chciał jeszcze
                        rozpoczynać bitwy.</p>
                    <p>— Nim słońce zejdzie z łachy — zawołał — namyślcie się, poczem każę cynglów
                        ruszać!</p>
                    <p>I odjechał pośpiesznie w swojej podjazdce, by się z Chmielnickim
                        naradzić.</p>
                    <p>Nastała chwila oczekiwania. Bajdaki kozackie otoczyły ciaśniejszym
                        pierścieniem Niemców, którzy zachowywali chłodną postawę, jaką tylko stary i
                        bardzo wyćwiczony żołnierz zdoła zachować wobec niebezpieczeństwa. Na groźby
                        i obelgi, wybuchające co chwila z kozackich bajdaków, odpowiadali
                        pogardliwem milczeniem. Był to prawdziwie imponujący widok tego spokoju
                        wśród coraz silniejszych wybuchów wściekłości ze strony mołojców, którzy,
                        potrząsając groźnie spisami i „piszczelami“, zgrzytając zębem i klnąc,
                        oczekiwali niecierpliwie hasła do boju.</p>
                    <p>Tymczasem słońce, skręcając od południa ku zachodniej stronie nieba,
                        zdejmowało zwolna swoje złote blaski z łachy, która stopniowo pogrążała się
                        w cieniu.</p>
                    <p>Nakoniec pogrążyła się zupełnie.</p>
                    <p>Wówczas zagrała trąbka, a zaraz potem głos Krzeczowskiego ozwał się z
                        daleka:</p>
                    <pb n="225"/>
                    <p>— Słońce zeszło! czy już namyśliliście się?</p>
                    <p>— Już! — odparł Werner. — I zwróciwszy się ku żołnierzom, machnął obnażoną
                        szpadą.</p>
                    <p>— Feuer! — skomenderował spokojnym, flegmatycznym głosem.</p>
                    <p>Huknęło! Plusk ciał wpadających do wody, okrzyki wściekłości i gorączkowa
                        strzelanina odpowiadały na głos niemieckich muszkietów. Armaty zatoczone na
                        brzeg ozwały się basem i poczęły ziać kule na niemieckie bajdaki. Dymy
                        przesłoniły łachę zupełnie — i tylko wśród krzyków, huku, poświstu strzał
                        tatarskich, grzechotania „piszczeli“ i samopałów, regularne salwy muszkietów
                        zwiastowały, że Niemcy bronią się ciągle.</p>
                    <p>O zachodzie słońca bitwa wrzała jeszcze, ale zdawała się słabnąć.
                        Chmielnicki, w towarzystwie Krzeczowskiego, Tuhaj-beja i kilkunastu
                        atamanów, przyjechał na sam brzeg rekognoskować walkę. Rozdęte jego nozdrza
                        wciągały dym z prochu, a uszy napawały się z lubością wrzaskiem tonących i
                        mordowanych Niemców. Wszyscy trzej wodzowie patrzyli na rzeź, jakby na
                        widowisko, które zarazem stanowiło pomyślną dla nich wróżbę.</p>
                    <p>Walka ustawała. Wystrzały umilkły, a natomiast coraz głośniejsze okrzyki
                        kozackiego tryumfu biły o niebo.</p>
                    <p>— Tuhaj-beju! — rzekł Chmielnicki — to dzień pierwszego zwycięstwa.</p>
                    <p>— Jassyru niema! — oburknął murza — nie chcę takich zwycięstw!</p>
                    <p>— Weźmiesz go na Ukrainie. Cały Stambuł i Gałatę napełnisz swymi jeńcami!</p>
                    <p>— Wezmę choć ciebie, jak nie będzie kogo!</p>
                    <pb n="226"/>
                    <p>To rzekłszy dziki Tuhaj roześmiał się złowrogo, po chwili zaś dodał:</p>
                    <p>— Jednakże chętnie byłbym wziął tych „Franków“.</p>
                    <p>Tymczasem bitwa ustała zupełnie. Tuhaj-bej zawrócił konia ku obozowi, a za
                        nim i inni.</p>
                    <p>— No! teraz na Żółte Wody! — zawołał Chmielnicki.<ref
                            xml:id="cite_ref-bwyd5_9-0" target="#cite_note-bwyd5-9">[9]</ref></p>
                </div>
                <pb n="227"/>
                <div type="chapter">
                    <head>ROZDZIAŁ XV.</head>
                    <p>Namiestnik, słysząc bitwę, wyczekiwał ze drżeniem jej końca, sądząc
                        początkowo, że Chmielnicki potyka się ze wszystkiemi siłami hetmanów.</p>
                    <p>Ale pod wieczór, stary Zachar wyprowadził go z błędu. Wieść o zdradzie
                        semenów pod wodzą Krzeczowskiego i wycięciu Niemców wzburzyła do głębi duszy
                        młodego rycerza, była bowiem zapowiedzią przyszłych zdrad, a namiestnik
                        wiedział doskonale, że niemała część wojsk hetmańskich składa się przeważnie
                        z kozaków.</p>
                    <p>Udręczenia namiestnika wzrastały, a tryumf w zaporoskim obozie dorzucał
                        jeszcze do nich goryczy. Wszystko zapowiadało się jak najgorzej. O księciu
                        nie było wieści — a hetmani popełnili widocznie straszny błąd, gdyż zamiast
                        ruszyć wszystką potęgą ku Kudakowi albo zresztą czekać nieprzyjaciela w
                        warownych obozach na Ukrainie, rozdzielili siły, osłabili się dobrowolnie,
                        dali szerokie pole wiarołomstwu i zdradzie. W obozie zaporoskim mówiono
                        wprawdzie już poprzednio o panu Krzeczowskim i osobnym wysłaniu wojsk pod
                        wodzą Stefana Potockiego, ale namiestnik nie dawał wiary tym wieściom.
                        Sądził, że to są silne podjazdy, które w porę będą <pb n="228"/>cofnięte.
                        Tymczasem stało się inaczej. Chmielnicki wzmocnił się przez zdradę
                        Krzeczowskiego kilkoma tysiącami ludzi, a nad młodym Potockim zawisło
                        straszliwe niebezpieczeństwo. Pozbawionego pomocy i zabłąkanego w
                        pustyniach, łatwo teraz mógł Chmielnicki otoczyć i zgnieść zupełnie.</p>
                    <p>W bólach od ran, w niepokoju, w czasie nocy bezsennych, pocieszał się
                        Skrzetuski tylko myślą o księciu. Gwiazda Chmielnickiego musi przecie
                        zblednąć, gdy książę podniesie się w swoich Łubniach. A któż może wiedzieć,
                        czy on już nie połączył się z hetmany? Jakkolwiek znaczne były siły
                        Chmielnickiego, jakkolwiek początki pochodu pomyślne, jakkolwiek szedł z nim
                        Tuhaj-bej, a w razie niepowodzenia obiecał ruszyć w pomoc sam „carz“
                        krymski, Skrzetuskiemu ani w głowie nie powstała myśl, by ta zawierucha
                        mogła trwać długo, by jeden kozak mógł wstrząsnąć całą Rzeczpospolitą i
                        złamać groźną jej siłę. U progów ukrainnych ta fala się rozbije — myślał
                        namiestnik. Jakże to bowiem kończyły się wszystkie bunty kozacze? Wybuchały
                        jak płomień i gasły po pierwszem zetknięciu się z hetmanami. Tak było aż
                        dotąd. Gdy z jednej strony stawało do boju gniazdo drapieżników niżowych, z
                        drugiej potęga, której brzegi oblewały dwa morza — rozwiązanie łatwem było
                        do przewidzenia. Burza nie może być trwałą, więc przejdzie — i nastanie
                        pogoda. Ta myśl krzepiła pana Skrzetuskiego i, można rzec, utrzymywała go na
                        nogach, bo zresztą ciężyło na nim brzemię tak ciężkie, jakiego nigdy dotąd w
                        życiu nie dźwigał. Burza choć przejdzie, może spustoszyć pola, zburzyć domy
                        i naczynić szkód niepowetowanych. Oto z przyczyny tej burzy, on sam o mało
                        życia nie stracił, sił się zbawił i popadł w gorzką <pb n="229"/>niewolę
                        właśnie wówczas, gdy mu na wolności tyle prawie, ile na samem życiu
                        zależało. Jakże tedy od zawieruchy mogły ucierpieć istoty słabsze,
                        nieumiejące się bronić? Co tam działo się w Rozłogach z Heleną?</p>
                    <p>Ale Helena musiała być już w Łubniach. Namiestnik widywał ją we snach,
                        otoczoną przez twarze życzliwe, przyhołubioną przez samego księcia i księżnę
                        Gryzeldę, podziwianą przez rycerzy — a jeno tęskną po swoim usarzu, który
                        gdzieś przepadł na Siczy. Ale przyjdzie wreszcie chwila, że usarz wróci. Oto
                        sam Chmielnicki przyrzekł mu wolność — a zresztą fala kozacka płynie i
                        płynie do progów Rzeczypospolitej; gdy się rozbije, będzie koniec
                        zmartwieniom, zgryzotom i niepokojom.</p>
                    <p>Fale płynęły rzeczywiście. Chmielnicki, nie zwłócząc, ruszył obóz i ciągnął
                        na spotkanie syna hetmańskiego. Siła jego już była rzeczywiście groźną, bo
                        razem z semenami Krzeczowskiego i czambułem Tuhaj-beja wiódł blizko 25,000
                        wyćwiczonych i boju chciwych wojowników. O siłach Potockiego nie było
                        pewnych wiadomości. Zbiegowie mówili, że prowadzi dwa tysiące ciężkiej jazdy
                        i kilkanaście armatek. Bitwa w tej proporcyi sił mogła być wątpliwą, bo
                        jeden atak straszliwej husaryi wystarczał często do zgniecenia dziesięćkroć
                        liczniejszych zastępów. Tak Chodkiewicz, hetman litewski, w trzy tysiące
                        husarzy starł czasu swego pod Kircholmem na proch ośmnaście tysięcy wybranej
                        piechoty i jazdy szwedzkiej; tak pod Kłuszynem jedna chorągiew pancerna w
                        szalonej furyi rozniosła kilka tysięcy angielskich i szkockich najemników.
                        Chmielnicki pamiętał o tem, więc szedł, wedle słów ruskiego kronikarza,
                        zwolna i ostrożnie: „Mnogiemi umu swojego oczyma, jako łowiec chytry, na
                        wszystkie strony poglądając i straże<ref xml:id="cite_ref-bwyd5_9-1"
                            target="#cite_note-bwyd5-9">[9]</ref>
                        <pb n="230"/>na milę i dalej od obozu mając“<ref xml:id="cite_ref-10"
                            target="#cite_note-10">[10]</ref>. Tak zbliżył się ku Żółtej wodzie.
                        Złapano znowu dwóch języków. Ci potwierdzili szczupłość sił koronnych i
                        donieśli, iż kasztelan przeprawił się już przez Żółtą wodę. Zasłyszawszy to,
                        Chmielnicki stanął jak wryty na miejscu i okopał się wałami.</p>
                    <p>Serce mu biło radośnie. Jeżeli Potocki odważy się na szturm, tedy musi być
                        pobity. Kozacy nie umieją dostać w polu pancernym, ale z za wału biją się
                        doskonale i w tak wielkiej przewadze sił szturmy niechybnie odeprą.
                        Chmielnicki liczył na młodość i niedoświadczenie Potockiego. Ale przy młodym
                        kasztelanie był doświadczony żołnierz, starościc żywiecki, pan Stefan
                        Czarniecki, pułkownik usarski. Ten spostrzegł niebezpieczeństwo i skłonił
                        kasztelana, by cofnął się napowrót za Żółtą wodę.</p>
                    <p>Chmielnickiemu nie pozostało nic innego, jak ruszyć za nimi. Drugiego dnia
                        przeprawiwszy się przez topieliska żółtowodzkie, oba wojska stanęły sobie
                        oko w oko.</p>
                    <p>Ale żaden z wodzów nie chciał uderzyć pierwszy. Nieprzyjazne obozy poczęły
                        pośpiesznie otaczać się szańcami. Była to sobota, dzień 5-ty maja. Cały
                        dzień deszcz lał obficie. Chmury zawaliły tak niebo, iż od południa panował
                        mrok, jakoby w dniu zimowym. Pod wieczór ulewa zwiększyła się jeszcze.
                        Chmielnicki ręce zacierał z radości.</p>
                    <p>— Niech jeno step rozmięknie — mówił do Krzeczowskiego — a nie będę się wahał
                        wstępnym bojem i z usaryą się potkać, gdyż oni w swych ciężkich zbrojach w
                        błocie potoną.</p>
                    <pb n="231"/>
                    <p>A deszcz padał i padał, jakby samo niebo chciało Zaporożu przyjść w
                        pomoc.</p>
                    <p>Wojska okopywały się leniwie i posępnie, wśród strug wody. Ogni nie można
                        było rozpalić. Kilka tysięcy ordyńców wyszło z obozu pilnować, aby tabor
                        polski, korzystając z mgły, fali i nocy, nie próbował się wymknąć. Poczem
                        zapadła cisza głęboka. Słychać było tylko szelest ulewy i szum wiatru.
                        Zapewne też nikt nie spał w obu obozach.</p>
                    <p>Nad ranem trąby zagrały w polskim obozie długo i żałośnie, jakby na trwogę,
                        potem bębny tu i owdzie zaczęły warczeć. Dzień wstawał smutny, ciemny,
                        wilgotny, nawałnica ustała, ale padał jeszcze drobny deszczyk, jakoby
                        przesiewany przez sito.</p>
                    <p>Chmielnicki kazał uderzyć z działa.</p>
                    <p>Za niem wnet ozwało się drugie, trzecie, dziesiąte, i gdy z obozu do obozu
                        zaczęła się zwykła z armat „korespondencya“, pan Skrzetuski rzekł do swego
                        kozackiego anioła stróża:</p>
                    <p>— Zachar, wyprowadź mię na szaniec, abym zaś mógł widzieć, co się dzieje.</p>
                    <p>Zachar sam był ciekawy, więc nie stawiał oporu. Poszli na wysoki narożnik,
                        skąd widać było jak na dłoni zaklęsłą nieco dolinę stepową, topieliska
                        żółtowodzkie i oba wojska. Ale zaledwie pan Skrzetuski spojrzał, wraz się
                        uchwycił za głowę i wykrzyknął:</p>
                    <p>— Na Boga żywego! toż to jest podjazd, nic więcej!</p>
                    <p>Rzeczywiście, wały obozu kozackiego rozciągały się blizko na ćwierć mili, gdy
                        tymczasem polski wyglądał w porównaniu z nim, jak szańczyk tylko. Nierówność
                        sił była tak wielka, że zwycięstwo kozaków nie mogło być wątpliwem.</p>
                    <pb n="232"/>
                    <p>Ból ścisnął serce namiestnika. Nie nadeszła więc jeszcze godzina upadku dla
                        pychy i buntu, a ta, co nadejdzie, ma być nowym jego tryumfem! Tak się
                        przynajmniej zdawało.</p>
                    <p>Harce pod ogniem dział były już rozpoczęte. Z narożnika widać było
                        pojedyńczych jeźdźców, albo gromadki ich, ścierające się ze sobą. To Tatarzy
                        harcowali z semenami Potockich, przybranymi w granatowe i żółte barwy.
                        Jeźdźcy dopadali do siebie i odskakiwali szybko, zajeżdżali się wzajemnie z
                        boków, godzili w siebie z pistoletów i łuków, lub włóczniami starali się
                        chwytać wzajemnie na arkany. Utarczki owe wydawały się z daleka raczej
                        zabawą, i tylko konie, biegające tu i owdzie bez jeźdźców po błoniu,
                        wskazywały, że tam przecie chodzi o śmierć i życie.</p>
                    <p>Tatarów wysypywało się coraz więcej. Wkrótce błonie zaczerniło się od zbitych
                        ich mas, wówczas też i z obozu polskiego poczęły wysuwać się coraz nowe
                        chorągwie i ustawiać się w szyku bojowym przed okopem. Było tak blizko, że
                        pan Skrzetuski bystrym swym wzrokiem odróżnić mógł wyraźnie znaki, buńczuki,
                        a nawet rotmistrzów i namiestników, którzy stawali końmi trochę bokiem przy
                        chorągwiach.</p>
                    <p>Serce poczęło w nim skakać, na bladą twarz biły rumieńce i jak gdyby mógł
                        znaleźć wdzięcznych słuchaczów w Zacharze i kozakach, stojących przy
                        działach na narożniku, wołał z uniesieniem, w miarę jak chorągwie wysuwały
                        się z za okopu:</p>
                    <p>— To dragonia pana Bałabana, widziałem ich w Czerkasach!</p>
                    <p>— To wołoska chorągiew; krzyż mają w znaku!</p>
                    <p>— O! ono piechota zstępuje z wałów!</p>
                    <pb n="233"/>
                    <p>Poczem jeszcze z większem uniesieniem, otworzywszy ręce:</p>
                    <p>— Usarya! usarya pana Czarnieckiego!</p>
                    <p>Istotnie ukazała się i husarya, nad nią chmura skrzydeł i sterczący w górę
                        las włóczni, zdobnych w złotawe kitajki i w długie zielono-czarne proporce.
                        Wyjechali szóstkami z okopu i ustawili się pod wałem, a na widok ich
                        spokoju, powagi i sprawności, aż łzy radośne ukazały się w oczach pana
                        Skrzetuskiego i zaćmiły mu wzrok na chwilę.</p>
                    <p>Choć siły były tak nierówne, choć naprzeciwko tych kilku chorągwi czerniała
                        cała lawa zaporożców i Tatarów, którzy jak zwykle zajęli skrzydła, choć
                        szyki ich tak rozciągnęły się po stepie, że końca ich trudno było dojrzeć,
                        pan Skrzetuski wierzył już w zwycięstwo. Twarz mu się śmiała, siły wróciły,
                        oczy wytężone na błonie strzelały ogniem, jeno na miejscu ustać nie
                        mógł.</p>
                    <p>— Hej, <hi>detyno!</hi> — mruknął stary Zachar — chciałaby dusza do raju!</p>
                    <p>Tymczasem kilka luźnych oddziałów tatarskich, z krzykiem i hałłakowaniem,
                        rzuciło się naprzód. Z obozu odpowiedziano strzałami. Ale był to tylko
                        postrach. Tatarzy, nie dobiegłszy nawet do polskich chorągwi, pierzchnęli na
                        obie strony ku swoim i znikli w tłumie.</p>
                    <p>Wtem ozwał się wielki bęben siczowy, a na jego głos wnet olbrzymi półksiężyc
                        kozacko tatarski ruszył z kopyta naprzód. Chmielnicki próbował widocznie,
                        czy jednym zamachem nie zdoła zgnieść owych chorągwi i zająć obozu. W razie
                        popłochu byłoby to możliwem. Wszelako nic podobnego nie okazywało się między
                        polskiemi chorągwiami. Stały one spokojnie, rozwinięte w dość długą linią,
                        której tył zasłaniał okop, boki zaś <pb n="234"/>działa taborowe, tak, że
                        można było na nią uderzyć tylko z frontu. Przez chwilę zdawało się, że
                        przyjmą bitwę na miejscu, ale gdy półksiężyc przebiegł już połowę błonia,
                        ozwały się w okopie trąbki do ataku — i nagle płot kopii, sterczących aż
                        dotąd ku górze, zniżył się od razu do głów końskich.</p>
                    <p>— Usarya uderza! — krzyknął pan Skrzetuski.</p>
                    <p>Jakoż pochylili się w siodłach i ruszyli naprzód, a zaraz za nimi dragońskie
                        chorągwie i cała linia bojowa.</p>
                    <p>Uderzenie husarzy było straszne. W pierwszym impecie trafili na trzy
                        kurzenie, dwa Steblowskie i Mirhorodzki — i starli je w mgnieniu oka. Wycie
                        doszło aż do uszu pana Skrzetuskiego. Konie i ludzie zwaleni z nóg olbrzymim
                        ciężarem żelaznych jeźdźców, padli jak łan pod tchnieniem burzy. Opór trwał
                        tak krótko, że Skrzetuskiemu zdało się, iż jakiś olbrzymi smok połknął
                        jednym haustem te trzy pułki. A był to przecie najzaciętszy żołnierz
                        siczowy. Przerażone szumem skrzydeł konie zaczęły roznosić popłoch w
                        szeregach zaporoskich. Pułki Irklejewski, Kałnibołocki, Miński, Szkuryński i
                        Titorowski zmieszały się zupełnie, a naciskane przez masy pierzchających,
                        jęły i same ustępować bezładnie. A tymczasem dragonia dognała husarzy i
                        rozpoczęła wraz z nimi krwawe żniwo. Kurzeń Wiasiuryński pierzchnął po
                        zaciętym, ale krótkim oporze i gnał w dzikim popłochu aż do samych okopów
                        kozackich. Środek sił Chmielnickiego chwiał się coraz bardziej i bity,
                        spędzany w bezładne gromady, cięty mieczami, party żelazną nawałą, nie mógł
                        uchwycić chwili, by przystanąć i sprawić się na nowo.</p>
                    <p>— Czorty, ne Lachy! — krzyknął stary Zachar.</p>
                    <p>Skrzetuski był jakby w obłąkaniu. Chorym będąc, <pb n="235"/>nie umiał
                        panować nad sobą, więc śmiał się i płakał jednocześnie, a chwilami krzyczał
                        słowa komendy, jakby sam chorągiew prowadził. Zachar trzymał go za poły i
                        innych w pomoc musiał wołać.</p>
                    <p>Bitwa przybliżyła się tak do taboru kozackiego, że niemal twarze można było
                        już rozeznać. Z okopów bito z dział, ale kule kozackie, kładąc zarówno
                        swoich, jak nieprzyjaciół, powiększały jeszcze zamieszanie.</p>
                    <p>Husarya natknęła się na kurzeń Paszkowski, który stanowił gwardyą hetmańską i
                        w środku którego był sam Chmielnicki. Nagle krzyk straszny rozległ się po
                        wszystkich szeregach zaporoskich: wielka chorągiew malinowa zachwiała się i
                        padła.</p>
                    <p>Ale w tej chwili Krzeczowski na czele pięciu tysięcy swoich semenów ruszył do
                        boju. Siedząc na bułanym ogromnym koniu, leciał w pierwszym szeregu, bez
                        czapki, z szablą nad głową, zgarniając przed sobą rozproszonych niżowców,
                        którzy, spostrzegłszy nadchodzącą pomoc, choć i bez ordynku, wracali do
                        ataku. Bitwa zawrzała w środku linii na nowo.</p>
                    <p>Na obu skrzydłach szczęście również nie dopisało Chmielnickiemu. Tatarzy, po
                        dwakroć odparci przez wołoskie chorągwie i semenów Potockich, stracili
                        całkiem ochotę do boju. Pod Tuhaj-bejem ubito dwa konie. Zwycięstwo
                        przechyliło się stanowczo na stronę młodego Potockiego.</p>
                    <p>Bitwa jednak nie trwała już długo. Ulewa, która od niejakiego czasu wzrastała
                        coraz bardziej, wkrótce zwiększyła się do tego stopnia, że przez fale
                        dżdżowe świata nie było widać. Już nie strugi, ale potoki deszczu spadały na
                        ziemię z otwartych upustów niebieskich. Step zmienił się w jezioro. Zrobiło
                        się tak ciemno, że o kilka <pb n="236"/>kroków człowiek człowieka nie
                        odróżniał. Szum deszczu głuszył komendę. Zamoczone muszkiety i samopały
                        umilkły. Samo niebo położyło koniec rzezi.</p>
                    <p>Chmielnicki przemoczony do nitki, wściekły, wpadł do swego taboru. Nie
                        przemówił do nikogo ani słowa. Rozbito mu namiocik ze skór wielbłądzich, pod
                        który schroniwszy się, siedział samotny, przeżuwając gorzkie myśli.</p>
                    <p>Ogarniała go rozpacz. Teraz dopiero pojął, jakiego to jął się dzieła. Oto był
                        pobity, odparty, niemal złamany, w bitwie z tak małemi siłami, że słusznie
                        mógł je za podjazd uważać. Wiedział on, jak wielką była siła odporna wojsk
                        Rzeczypospolitej, i brał to w rachubę, gdy się na wojnę odważył, a przecie
                        przeliczył się. Tak przynajmniej zdawało mu się w tej chwili, więc chwytał
                        się za podgolony łeb i pragnął rozbić go o pierwsze spotkane działo. Cóż
                        dopiero, gdy przyjdzie mieć sprawę z hetmanami i z całą Rzecząpospolitą?</p>
                    <p>Rozmyślania przerwało wejście Tuhaj-beja.</p>
                    <p>Oczy Tatara pałały wściekłością, twarz była blada, a zęby błyskały z za warg
                        nieobrosłym wąsem.</p>
                    <p>— Gdzie łupy, gdzie jeńcy, gdzie głowy wodzów, gdzie zwycięstwo? — pytał
                        ochrypłym głosem.</p>
                    <p>Chmielnicki zerwał się z miejsca.</p>
                    <p>— Tam! — odparł gromko, ukazując w stronę koronnego taboru.</p>
                    <p>— Idźże tam! — ryknął Tuhaj-bej — a nie pójdziesz, to cię na sznurze do Krymu
                        powiodę.</p>
                    <p>— Pójdę! — rzekł Chmielnicki — pójdę dziś jeszcze! łupy wezmę i jeńców wezmę,
                        ale ty zdasz sprawę chanowi, bo łupu chcesz, a boju unikasz!</p>
                    <pb n="237"/>
                    <p>— Psie! — zawył Tuhaj-bej — ty gubisz wojsko chanowe!</p>
                    <p>I chwilę stali naprzeciw siebie, parskając nozdrzami. Ochłonął pierwszy
                        Chmielnicki.</p>
                    <p>— <!-- choice>
                            <orig>Tuhaj-beju uspokój się!</orig>
                            --><corr>Tuhaj-beju, uspokój się!</corr><!--
                        </choice --> — rzekł. — Fala przerwała bitwę, gdy Krzeczowski złamał już
                        dragonią. Ja ich znam! Jutro już z mniejszą furyą bić się będą. Step
                        rozmięknie do reszty. Husarya ulegnie. Jutro wszyscy będą nasi.</p>
                    <p>— Rzekłeś! — burknął Tuhaj-bej.</p>
                    <p>— I dotrzymam. Tuhaj-beju, mój przyjacielu, chan mi cię na pomoc przysłał,
                        nie na biedę.</p>
                    <p>— Przyrzekałeś zwycięstwa, nie klęski.</p>
                    <p>— Wzięto trochę jeńców z dragonii, których ci oddam.</p>
                    <p>— Oddaj. Każę ich na pal powbijać.</p>
                    <p>— Nie czyń tego. Puść ich wolno. To ludzie ukrainni z pod chorągwi Bałabana,
                        poślem ich, by draganów na naszą stronę przeciągnęli. Będzie tak, jak z
                        Krzeczowskim.</p>
                    <p>Tuhaj-bej udobruchał się; spojrzał bystro na Chmielnickiego i mruknął:</p>
                    <p>— Wężu...</p>
                    <p>— Chytrość tyle co męstwo warta. Jeśli draganów do zdrady namówim, noga z
                        taboru nie ujdzie — rozumiesz!</p>
                    <p>— Potockiego ja wezmę.</p>
                    <p>— Dam ci go — i Czarnieckiego także.</p>
                    <p>— Daj teraz gorzałki, bo zimno.</p>
                    <p>— Zgoda.</p>
                    <p>W tej chwili wszedł Krzeczowski. Pułkownik był ponury, jak noc. Przyszłe
                        pożądane starostwa, <pb n="238"/>kasztelanie, zamki i skarby zasunęły się
                        jakby mgłą po dzisiejszej bitwie. Jutro mogą zniknąć całkowicie; a może z
                        owej mgły wynurzy się, zamiast nich, stryczek lub szubienica. Gdyby nie to,
                        że pułkownik, wyciąwszy Niemców hetmańskich, spalił za sobą mosty — byłby z
                        pewnością teraz rozmyślał, jak z kolei zdradzić Chmielnickiego, a przejść z
                        semenami do obozu Potockiego.</p>
                    <p>Ale było to już niemożebne.</p>
                    <p>Siedli tedy we trzech nad gąsiorem gorzałki i poczęli pić w milczeniu. Szum
                        ulewy ustawał zwolna.</p>
                    <p>Zmierzchało.</p>
                    <p>Pan Skrzetuski, wyczerpany z radości, osłabły, blady, leżał nieruchomie na
                        teledze. Zachar, który go pokochał, kazał swoim kozakom rozpiąć i nad nim
                        wojłokowy daszek. Namiestnik słuchał posępnego szumu ulewy, ale w duszy było
                        mu widno, jasno, błogo. Oto jego husarze pokazali co umieją, oto jego
                        Rzeczpospolita dała opór godny swego majestatu, oto pierwszy impet kozackiej
                        burzy rozbił się już na ostrzach włóczni wojsk koronnych. A przecie są
                        jeszcze hetmani, jest książę Jeremi i tylu panów, tyle szlachty; tyle
                        potęgi, nad tem wszystkiem zaś król — primus inter pares.</p>
                    <p>Duma podnosiła piersi pana Skrzetuskiego, jak gdyby cała potęga była w nim
                        teraz.</p>
                    <p>W poczuciu jej, po raz pierwszy od czasu utraty wolności na Siczy, poczuł
                        pewną litość nad kozakami: winni są, ale i zaślepieni, gdy z motyką na
                        słońce się porwali — pomyślał. Winni są, ale nieszczęśni, gdy dali się
                        porwać jednemu człowiekowi, który ich na oczywistą zgubę prowadzi.</p>
                    <p>Potem myśl jego wędrowała dalej. Nastanie spokój, a wówczas każdy o swem
                        prywatnem szczęściu <pb n="239"/>będzie miał prawo pomyśleć. Tu pamięcią i
                        duszą zawisnął nad Rozłogami. Tam, w blizkości lwiej jamy musi być cicho jak
                        makiem siał. Tam bunt nigdy głowy nie podniesie, a choćby podniósł — Helena
                        już w Łubniach niezawodnie.</p>
                    <p>Nagle huk dział przerwał złote nici jego rozmyślań.</p>
                    <p>To Chmielnicki, upiwszy się, wyprowadził znowu pułki do ataku.</p>
                    <p>Ale skończyło się na grze z dział. Krzeczowski pohamował hetmana.</p>
                    <p>Nazajutrz była niedziela. Cały dzień zeszedł spokojnie i bez wystrzału. Obozy
                        leżały naprzeciw siebie, jakby obozy dwóch wojsk sprzymierzonych.</p>
                    <p>Skrzetuski przypisywał tę ciszę zniechęceniu kozaków. Niestety! nie wiedział,
                        że tymczasem Chmielnicki, „mnogiemi oczyma swego umu patrząc przed siebie“,
                        pracował nad przeciągnieniem na swą stronę draganów Bałabana.</p>
                    <p>W poniedziałek bitwa zawrzała od świtu. Skrzetuski patrzył na nią, jak i
                        pierwej, z uśmiechniętą, wesołą twarzą. I znowu pułki koronne wystąpiły
                        przed okop, tym jednak razem nie puszczając się do ataku, dawały wstręt
                        nieprzyjacielowi z miejsca. Step rozmoknął nietylko na powierzchni, jak
                        pierwszego dnia bitwy, ale do głębi. Ciężka jazda nie mogła się prawie
                        poruszać, co od razu dało przewagę lotnym chorągwiom zaporoskim i tatarskim.
                        Uśmiech zwolna ginął z ust Skrzetuskiego. Pod polskim okopem nawałnica
                        atakujących pokryła prawie zupełnie wązkie pasmo chorągwi koronnych. Zdawało
                        się, że lada moment łańcuch ów rozerwany zostanie i rozpocznie się atak
                        wprost do okopów. Pan Skrzetuski nie widział ani połowy tego <pb n="240"
                        />animuszu, tej ochoty bojowej, z jaką chorągwie walczyły dnia pierwszego.
                        Broniły się i dziś z zaciętością, ale nie uderzyły pierwsze, nie rozbijały w
                        puch kurzeniów, nie zmiatały pola przed sobą, jak huragan. Grunt stepowy,
                        rozmiękły nie na powierzchni tylko, ale do głębi, uniemożliwiał furyą i
                        rzeczywiście przygwoździł ciężką jazdę pod okopem. Rozpęd stanowił jej siłę
                        i rozstrzygał o zwycięstwie, a tymczasem teraz musiała stać w miejscu.
                        Chmielnicki zaś wprowadzał coraz nowe pułki do boju. Sam był wszędzie. Każdy
                        kurzeń osobiście wiódł do ataku i wycofywał się dopiero tuż przed szablami
                        nieprzyjaciół. Zapał jego udzielał się stopniowo zaporożcom, więc choć
                        padali gęstym trupem, biegli na wyścigi pod okop, z krzykiem i wyciem.
                        Uderzali o mur żelaznych piersi, o ostrza włóczni, i rozbici,
                        zdziesiątkowani, wracali znowu do ataku. Pod tym naporem chorągwie poczęły
                        się kolebać, uginać, miejscami cofać, tak właśnie, jak zapaśnik chwycony w
                        żelazne ramiona przeciwnika, to słabnie, to się znów wysila i wzmaga.</p>
                    <p>Przed południem wszystkie niemal siły zaporoskie były w ogniu i w bitwie.
                        Walka wrzała tak zacięcie, że między dwoma liniami walczących, utworzył się
                        jak gdyby nowy wał — trupów końskich i ludzkich.</p>
                    <p>Co chwila do okopów kozackich wracały z bitwy gromady wojowników rannych,
                        pokrwawionych, pokrytych błotem, zziajanych, upadających ze zmęczenia. Ale
                        wracali ze śpiewaniem na ustach. Z twarzy ich bił żar bitwy i pewność
                        zwycięstwa. Mdlejąc, wołali jeszcze: „na pohybel!“ Załoga zostawiona w
                        obozie rwała się do boju.</p>
                    <p>Pan Skrzetuski sposępniał. Chorągwie polskie poczęły się zmykać do okopów.
                        Nie mogły już wytrzymać, a w odwrocie ich znać było gorączkowy pośpiech. Na
                            <pb n="241"/>ten widok dwadzieścia kilka tysięcy ust wrzasnęło radośnie.
                        Impet ataku zdwoił się. Zaporożcy siedli na kark semenom Potockich, którzy
                        zasłaniali odwrót.</p>
                    <p>Ale armaty i grad kul muszkietowych odrzuciły ich w tył. Bitwa na chwilę
                        ustała. W obozie polskim rozległ się odgłos trąbki parlamentarskiej.</p>
                    <p>Chmielnicki jednak nie chciał już parlamentować. Dwanaście kurzeniów zsiadło
                        z koni, by wspólnie z piechotą i Tatarami rozpocząć szturm do wałów.</p>
                    <p>Krzeczowski w trzy tysiące piechoty miał im przyjść w pomoc w chwili
                        stanowczej. Wszystkie kotły, bębny, litaury i trąby ozwały się naraz,
                        głusząc okrzyki i salwy muszkietów.</p>
                    <p>Pan Skrzetuski ze drżeniem patrzył na głębokie szeregi niezrównanej piechoty
                        zaporoskiej, biegnącej ku wałom i otaczającej je coraz ciaśniejszym
                        pierścieniem. Długie smugi białego dymu wybuchały ku niej z okopów, jakby
                        jakaś olbrzymia pierś chciała oddmuchnąć tę szarańczę, cisnącą się
                        nieubłaganie ze wszystkich stron. Kule armatnie ryły w niej bruzdy, strzały
                        samopałów stały się coraz szybsze. Huk nie ustawał ani na chwilę — mrowie
                        topniało w oczach, skręcało się miejscami konwulsyjnie, jak olbrzymi wąż
                        zraniony, ale szło naprzód. Już, już dobiegają! już są pod okopem! — armaty
                        już im szkodzić nie mogą! Pan Skrzetuski przymknął powieki.</p>
                    <p>I teraz, pytania szybkie jak błyskawice przelatywały mu przez głowę: gdy
                        otworzy oczy, czy dojrzy jeszcze polskie proporce na wałach? Dojrzy — nie
                        dojrzy? Tam gwar coraz większy, tam wrzask jakiś niezwykły. Musiało się coś
                        stać? Krzyki dochodzą ze środka obozu. Co to jest? Co się stało?</p>
                    <pb n="242"/>
                    <p>— Boże wszechmocny!</p>
                    <p>Okrzyk ten wyrwał się z ust pana Skrzetuskiego, gdy otworzywszy oczy, ujrzał
                        na wałach, zamiast wielkiej złotej chorągwi koronnej, malinową z
                        Archaniołem.</p>
                    <p>Obóz był zdobyty.</p>
                    <p>Wieczorem dopiero dowiedział się od Zachara namiestnik o całym przebiegu
                        szturmu. Nie próżno Tuhaj-bej nazywał Chmielnickiego wężem, bo oto w chwili
                        najzaciętszej obrony, podmówiona przez niego Bałabanowa dragonia, przeszła
                        do kozaków i rzuciwszy się z tyłu na swoje chorągwie, dopomogła do
                        wytępienia ich ze szczętem.</p>
                    <p>Wieczorem widział namiestnik jeńców i był przy śmierci młodego Potockiego,
                        który, mając gardło przebite strzałą, żył tylko kilka godzin po bitwie i
                        umarł na ręku pana Stefana Czarnieckiego: „Powiedźcie ojcu — szeptał w
                        ostatniej chwili młody kasztelan — powiedzcie ojcu — żem... jako rycerz...“
                        i nie mógł nic więcej dodać. Dusza jego opuściła ciało i uleciała ku niebu.
                        Skrzetuski długo potem pamiętał tę bladą twarz i te błękitne oczy,
                        wzniesione w chwili śmierci. Pan Czarniecki ślub czynił nad stygnącem
                        ciałem, że da-li mu Bóg wolność odzyskać, a potokami krwi śmierć przyjaciela
                        i hańbę klęski obmyje. I ani łza nie ciekła po surowem jego obliczu, bo to
                        był rycerz żelazny, wielce już czynami odwagi wsławiony i człowiek żadnem
                        nieszczęściem nieugięty. Jakoż śluby spełnił. Teraz zamiast desperacyi się
                        poddawać, pierwszy krzepił Skrzetuskiego, któren cierpiał strasznie nad
                        klęską i hańbą Rzeczypospolitej. Rzeczpospolita niejedną klęskę poniosła,
                        mówił pan Czarniecki, ale ma ona w sobie silę niespożytą. Nie złamała jej
                        dotąd żadna potęga, nie złamią i bunty chłopów, których <pb n="243"/>Bóg sam
                        pokarze, gdyż występując przeciw zwierzchności, Jego to woli się oponują. A
                        co do klęski, prawda, iż jest żałosną — ale któż tę klęskę poniósł? hetmani?
                        wojska koronne? — nie! Po odłączeniu się i zdradzie Krzeczowskiego, oddział
                        ów, któren prowadził Potocki, tylko za podjazd mógł być uważany. Bunt
                        niechybnie rozejdzie się po całej Ukrainie, gdyż chłopstwo tam harde i do
                        boju wprawione, aleć bunt tam, to przecie nie pierwszyzna. Zgaszą go hetmani
                        z księciem Jeremim, których siły nieporuszone dotąd stoją — im zaś potężniej
                        wybuchnie, tem, raz zgaszony na dłużej, a może na zawsze, ucichnie. Małej
                        wiary i małego serca człowiekiem byłby ten, ktoby mógł przypuszczać, iż
                        jakiś watażka kozacki, na współkę z jednym murzą tatarskim, naprawdę mogą
                        potężnemu narodowi zagrozić. Żleby było z Rzecząpospolitą, gdyby prosta
                        zawierucha chłopska miała stanowić o jej losie, o jej egzystencyi. Zaiste, z
                        pogardą ciągnęliśmy na ową wyprawę — kończył pan Czarniecki — a choć podjazd
                        starto, mniemam, że hetmani nie mieczem, nie bronią, ale batogami mogą ten
                        bunt przytłumić.</p>
                    <p>I gdy tak mówił, zdawało się, że to mówi nie jeniec, nie żołnierz po
                        przegranej bitwie, ale dumny hetman pewny jutrzejszego zwycięstwa. Ta
                        wielkość duszy i wiara w Rzeczpospolitą, spłynęły jako balsam na rany
                        namiestnika. Patrzył on z blizka na potęgę Chmielnickiego, więc go też i
                        oślepiła trochę, tembardziej, że aż dotąd szły za nią powodzenia. Ale pan
                        Czarniecki musiał mieć słuszność. Siły hetmanów stoją jeszcze nieporuszone,
                        a za niemi cała potęga Rzeczypospolitej, zatem prawa, władzy i woli Boskiej.
                        Odchodził tedy namiestnik bardzo na duszy pokrzepion i weselszy, a
                        odchodząc, spytał <pb n="244"/>jeszcze pana Czarnieckiego, czyby nie chciał
                        zaraz układów z Chmielnickim o wolność rozpocząć.</p>
                    <p>— Tuhaj-bejowym jestem jeńcem — rzekł pan Stefan— jemu też okup zapłacę, a z
                        tym watażką nie chcę mieć do czynienia i katu go oddaję.</p>
                    <p>Zachar, który panu Skrzetuskiemu ułatwił widzenie się z więźniami,
                        odprowadzając go do telegi, również go po drodze pocieszał:</p>
                    <p>— Nie z młodym Potockim trudno — mówił — z hetmany będzie trudno. Dzieło
                        dopiero poczęte, a jaki będzie koniec — Bóg wie! Hej, nabrali kozacy i
                        Tatarzy polskiego dobra, ale wziąć, a zachować, inna rzecz. A ty się,
                            <hi>detyno</hi>, nie martw, nie <hi>sumuj</hi>, bo i tak wolność
                        odzyskasz — ty ruszysz do swoich, a stary będzie już tużył po tobie. Na
                        starość najgorzej samemu na świecie. Z hetmany będzie trudno, oj!
                        trudno!“</p>
                    <p>Rzeczywiście, zwycięstwo, jakkolwiek świetne, nie rozstrzygało bynajmniej
                        sprawy na korzyść Chmielnickiego. Mogło mu ono nawet wypaść na niekorzyść,
                        bo łatwo było przewidzieć, że teraz hetman wielki, mszcząc śmierć syna, ze
                        szczególną zawziętością nastawać będzie na zaporożców i niczego nie
                        omieszka, żeby ich zgnieść od razu. Hetman wielki oto, żywił pewną niechęć
                        do księcia Jeremiego, która choć pokrywana grzecznością, niemniej objawiała
                        się dość często w rozmaitych okolicznościach. Chmielnicki, wiedząc o tem
                        doskonale, przypuszczał, że teraz niechęć ta ustanie, i że teraz pan
                        krakowski pierwszy wyciągnie rękę do zgody, która zapewni mu pomoc
                        wsławionego wojownika i jego potężnych zastępów. A z tak połączonemi siłami,
                        pod takim wodzem jak książę, Chmielnicki jeszcze mierzyć się nie śmiał, bo
                        sobie jeszcze dostatecznie nie ufał. Postanowił <pb n="245"/>więc śpieszyć
                        się, by razem z wieścią o klęsce żółtowodzkiej stanąć na Ukrainie i uderzyć
                        na hetmanów, nimby pomoc książęca nadejść mogła.</p>
                    <p>Nie dał więc wypoczynku wojskom i drugiego dnia po bitwie, świtaniem, ruszono
                        w pochód. Pochód to był tak szybki, jak gdyby hetman uciekał. Rzekłbyś, że
                        powódź step zalewa, i pędzi naprzód i wzbiera wszystkiemi wodami po drodze.
                        Mijano lasy, dąbrowy, mogiły, przeprawiano się przez rzeki bez wytchnienia.
                        Siły kozackie wzrastały po drodze, bo coraz nowe gromady chłopów,
                        uciekających z Ukrainy, łączyły się z niemi ustawicznie. Chłopi przynosili i
                        wieści o hetmanach — ale sprzeczne. Jedni mówili, że książę siedzi jeszcze
                        za Dnieprem; inni, że już połączył się z wojskami koronnemi. Natomiast
                        wszyscy twierdzili, że Ukraina już w ogniu. Chłopi nietylko uciekali na
                        spotkanie Chmielnickiego w Dzikie pola, ale palili wsie i miasta, rzucali
                        się na swych panów i uzbrajali powszechnie. Wojska koronne biły się już od
                        dwóch tygodni. Wycięto Steblew, pod Derenhowcami zaś przyszło do krwawej
                        bitwy. Kozacy grodowi gdzieniegdzie już przerzucili się na stronę czerni, a
                        wszędzie czekali tylko hasła. Chmielnicki liczył na to wszystko i śpieszył
                        się tembardziej.</p>
                    <p>Nakoniec stanął u proga. Czehryn otworzył mu wrota na rozcież. Załoga kozacka
                        przeszła natychmiast pod jego chorągiew. Zburzono dom Czaplińskiego,
                        wyrżnięto garść szlachty, szukającej schronienia w mieście. Radosne krzyki,
                        bicie we dzwony i procesye nie ustawały ani na chwilę. Pożar ogarnął zaraz
                        całą okolicę. Co żyło, chwytało za kosy, piki i łączyło się z Zaporożem.
                        Tłumy niezmierne czerni spływały do obozu ze wszystkich stron — doszły także
                        i radosne, bo pewne <pb n="246"/>wieści, że książę Jeremi ofiarował
                        wprawdzie pomoc hetmanom, ale jeszcze się z nimi nie połączył.</p>
                    <p>Chmielnicki odetchnął.</p>
                    <p>Ruszył bez zwłoki naprzód i szedł już wśród buntu, rzezi i ognia. Świadczyły
                        o tem zgliszcza i trupy. Szedł jak lawina, niszcząc wszystko po drodze. Kraj
                        przed nim powstawał, za nim pustoszał. Szedł jak mściciel, jak legendowy
                        smok. Kroki jego wyciskały krew, oddech wzniecał pożary.</p>
                    <p>W Czerkasach zatrzymał się z głównemi siłami, wysławszy naprzód Tatarów pod
                        Tuhaj-bejem i dzikiego Krzywonosa, którzy dognali hetmanów pod Korsuniem i
                        uderzyli na nich bez wahania. Ale śmiałość drogo musieli spłacić. Odparci,
                        zdziesiątkowani, zbici na miazgę, cofnęli się w popłochu.</p>
                    <p>Chmielnicki zerwał się i szedł im w pomoc. Po drodze doszła go wieść, że pan
                        Sieniawski w kilka chorągwi połączył się z hetmanami, którzy opuścili Korsuń
                        i ciągną do Bohusławia. Było to prawdą. Chmiel zajął Korsuń bez oporu i
                        pozostawiwszy w nim wozy, zapasy żywności, słowem cały tabór, komunikiem
                        pognał się za nimi.</p>
                    <p>Nie potrzebował gonić długo, gdyż nie uszli jeszcze daleko. Pod Krutą Bałką
                        przednie jego straże natknęły się na polski tabór.</p>
                    <p>Panu Skrzetuskiemu nie było danem widzieć bitwy, gdyż wraz z taborem został w
                        Korsuniu. Zachar umieścił go w rynku, w domu pana Zabokrzyckiego, którego
                        czerń poprzednio powiesiła — i postawił straż z niedobitków Mirhorodzkiego
                        kurzenia, bo tłuszcza ciągle rabowała domy i mordowała każdego, kto się jej
                        wydał Lachem. Przez wybite okna widział pan <pb n="247"/>Skrzetuski gromady
                        pijanych chłopów, krwawych, z pozawijanymi rękawami u koszul, włóczących się
                        od domu do domu, od sklepu do sklepu i przeszukujących wszystkie kąty,
                        strychy, poddasza — od czasu do czasu wrzask straszliwy oznajmiał, że
                        znaleziono szlachcica, żyda, mężczyznę, kobietę lub dziecię. Wyciągano
                        ofiarę na rynek i pastwiono się nad nią w sposób najstraszliwszy. Tłuszcza
                        biła się ze sobą o resztki ciał, obmazywała sobie z rozkoszą krwią twarze i
                        piersi, okręcała szyje dymiącemi jeszcze trzewiami. Chłopi chwytali małe
                        żydzięta za nogi i rozdzierali wśród szalonego śmiechu tłumów. Rzucano się i
                        na domy otoczone strażą, w których zamknięci byli znakomitsi jeńcy,
                        zostawieni przy życiu dlatego, że spodziewano się po nich znacznego okupu.
                        Wówczas zaporożcy lub Tatarzy, stojący na straży, odpierali tłum, grzmocąc
                        po łbach napastników drzewcami od pik, lukami lub batami z byczej skóry. Tak
                        było przy domu pana Skrzetuskiego. Zachar kazał ćwiczyć chłopstwo bez
                        miłosierdzia, a mirhorodcy spełniali z rozkoszą rozkaz, niżowi bowiem
                        przyjmowali chętnie w czasie buntów pomoc czerni, ale pogardzali nią bez
                        porównania więcej od szlachty. Przecie niepróżno zwali się: „szlachetne
                        urożonymi kozakami!“ Sam Chmielnicki darowywał potem niejednokrotnie znaczną
                        ilość czerni Tatarom, którzy gnali ją do Krymu i stamtąd sprzedawali do
                        Turcyi i Azyi Mniejszej.</p>
                    <p>Tłum więc szalał na rynku i dochodził do tak dzikiego opętania, że w końcu
                        począł się wzajemnie mordować. Dzień zapadał. Zapalono całą jedną stronę
                        rynku, cerkiew i dom parocha. Szczęściem wiatr zwiewał ogień ku polu i
                        przeszkadzał szerzeniu się pożaru. Ale łuna olbrzymia oświeciła rynek tak
                        jasno, jak promienie <pb n="248"/>słoneczne. Zrobiło się gorąco nie do
                        wytrzymania. Zdala dochodził straszliwy huk dział — widocznie bitwa pod
                        Krutą Bałką stawała się coraz zaciętsza.</p>
                    <p>— Gorąco tam musi być naszym! — mruczał stary Zachar. — Hetmani nie żartują.
                        Hej! pan Potocki szczery <hi>żołnir</hi>.</p>
                    <p>Potem wskazał przez okno na czerń.</p>
                    <p>— No! — rzekł — oni teraz hulają, ale jeśli Chmiel będzie pobity, to i nad
                        nim pohulają!</p>
                    <p>W tej chwili rozległ się tętent i na rynek wpadło na spienionych koniach
                        kilkudziesięciu jeźdźców. Twarze ich zczerniałe od prochu, odzież w
                        nieładzie i poobwiązywane szmatami głowy niektórych, świadczyły, iż pędzą
                        wprost z bitwy.</p>
                    <p>— Ludi! kto w Boha wiryt, spasajteś! Lachy bijut naszych! — krzyczeli w
                        niebogłosy.</p>
                    <p>Podniósł się wrzask i zamieszanie. Tłum rozkołysał się jak fala, targnięta
                        wichrem. Nagle dziki popłoch opanował wszystkich. Rzucono się do ucieczki,
                        ale że ulice były zatłoczone wozami, a jedna część rynku w ogniu, więc nie
                        było gdzie uciekać.</p>
                    <p>Czerń poczęła się tłoczyć, krzyczeć, bić, dusić i wyć o miłosierdzie, choć
                        nieprzyjaciel był jeszcze daleko.</p>
                    <p>Namiestnik, zasłyszawszy, co się dzieje, mało nie oszalał z radości; począł
                        biegać po izbie jak obłąkany, rękami bić się w piersi z całej siły i
                        wołać:</p>
                    <p>— Wiedziałem, że tak się stanie! wiedziałem! jakom żyw! To z hetmany sprawa!
                        to z całą Rzecząpopolitą! Godzina kary nadeszła! Co to?</p>
                    <p>Znów rozległ się tętent i tym razem do kilkuset jeźdźców, samych Tatarów,
                        pojawiło się na rynku. Uciekali widocznie na ślepo. Tłum zastępował im
                        drogę, <pb n="249"/>oni rzucili się w tłum, tratowali go, bili, rozpędzali,
                        siekli, prąc końmi ku gościńcowi wiodącemu do Czerkas.</p>
                    <p>— Uciekają jak wicher — zawołał Zachar.</p>
                    <p>Ledwo wymówił, przeleciał drugi oddział, za nim trzeci. Zdawało się, że
                        ucieczka jest powszechną. Straże przy domach poczęły kręcić się i również
                        okazywać chęć ucieczki. Zachar wypadł przed ganek.</p>
                    <p>— Stać! — krzyknął na swych mirhorodców.</p>
                    <p>Dym, gorąco, zamieszanie, tętent koni, głosy trwogi, wycie tłumów oświeconych
                        pożarem, wszystko to zlało się w jeden piekielny obraz, na który namiestnik
                        z okna spoglądał.</p>
                    <p>— Co tam za pogrom być musi! co tam za pogrom! — wołał do Zachara, nie
                        zważając, iż ten radości jego nie mógł podzielać.</p>
                    <p>Tymczasem znów oddział uciekających przemknął się, jak błyskawica.</p>
                    <p>Huk dział wstrząsał posadami domów korsuńskich.</p>
                    <p>Nagle jakiś głos przeraźliwy, tuż pod domem, począł krzyczeć:</p>
                    <p>— Ratujcie się! Chmiel zabit! Krzeczowski zabit! Tuhaj-bej zabit!</p>
                    <p>Na rynku nastał prawdziwy koniec świata.</p>
                    <p>Ludzie w obłąkaniu rzucali się w płomienie. Namiestnik padł na kolana i ręce
                        wzniósł do góry:</p>
                    <p>— Boże wszechmocny! Boże wielki i sprawiedliwy — chwała Tobie na
                        wysokościach!</p>
                    <p>Zachar przerwał mu modlitwę, wpadłszy z przed sieni do izby.</p>
                    <p>— A bywajno, <hi>detyno!</hi> — zawołał zdyszany — wyjdź i obiecuj łaskę
                        mirhorodcom, bo chcą uchodzić — a jak ujdą, czerń tu wpadnie!</p>
                    <pb n="250"/>
                    <p>Skrzetuski wyszedł na ganek. Mirhorodcy kręcili się niespokojnie przed domem,
                        okazując niekłamaną ochotę opuścić stanowisko i pierzchnąć gościńcem
                        wiodącym do Czerkas. Strach opanował wszystkich w mieście. Raz wraz nowe
                        oddziały rozbitków nadlatywały jakby na skrzydłach od strony Krutej Bałki.
                        Uciekali chłopi, Tatarzy, kozacy grodowi i zaporoscy w największem
                        pomieszaniu. A jednak główne siły Chmielnickiego musiały jeszcze dawać opór,
                        bitwa nie musiała być jeszcze rozstrzygniętą, gdyż działa grały ze zdwojoną
                        siłą.</p>
                    <p>Skrzetuski zwrócił się ku mirhorodcom.</p>
                    <p>— Za to, iżeście strzegli wiernie osoby mojej — rzekł wyniośle — nie
                        potrzebujecie ucieczką się ratować, gdyż obiecuję wam instancyą i łaskę u
                        hetmana.</p>
                    <p>Mirhorodcy, co do jednego, odkryli głowy, a on ujął się pod boki i spoglądał
                        dumnie na nich i na rynek, który pustoszał coraz bardziej. Co za zmiana
                        losu! Oto pan Skrzetuski, niedawno jeniec wleczony za kozackim taborem, stał
                        teraz między zuchwałem kozactwem, jako pan między poddaństwem, jako
                        szlachcic między gminem, jako i husarz z pancernego znaku między obozowymi
                        ciury. On — jeniec — łaskę teraz obiecywał — i głowy odkrywały się na jego
                        widok, a pokorne głosy wołały tym posępnym, przeciągłym, oznaczającym
                        przestrach i poddanie się tonem:</p>
                    <p>— Pomyłujte, pane!</p>
                    <p>— Jakom powiedział, tak się stanie! — rzekł namiestnik.</p>
                    <p>Jakoż istotnie pewien był swej instancyi u hetmana, któremu był znajomy, bo
                        nieraz do niego listy od księcia Jeremiego woził i względy jego umiał
                        pozyskać. Stał <pb n="251"/>tedy, trzymając się pod boki i radość biła mu z
                        oblicza, oświeconego jasno blaskiem pożaru.</p>
                    <p>— Ot, wojna skończona! ot, fala u progu rozbita! — myślał. — Pan Czarniecki
                        miał słuszność: niepożytą jest siła Rzeczypospolitej, niezachwianą jej
                        potęga.</p>
                    <p>A gdy tak myślał, duma rozsadzała mu piersi; nie nizka duma, płynąca ze
                        spodziewanego nasycenia zemsty, z upokorzenia wroga, ani z odzyskania
                        wolności, której za chwilę już się spodziewał, ani z tego, że czapkowano
                        przed nim teraz, ale czuł się dumnym, że jest synem Rzeczypospolitej
                        zwycięskiej, przepotężnej, o której bramy wszelka złość, wszelki zamach,
                        wszelkie ciosy tak rozbijają się i kruszą, jako mocy piekielne o bramy
                        nieba. Czuł się dumnym, jako szlachcic-patryota, że w zwątpieniu został
                        pokrzepion, a w wierze nie zawiedzion. Zemsty już nie pragnął.</p>
                    <p>— Pogromiła jak królowa, przebaczy jak matka — myślał.</p>
                    <p>Tymczasem huk dział zmienił się w grzmot nieustający.</p>
                    <p>Kopyta końskie zaszczękały znów po pustych ulicach. Na rynek wleciał jak
                        piorun, na nieosiodłanym koniu, kozak bez czapki, w jednej koszuli, z twarzą
                        rozciętą mieczem i buchającą krwią. Wleciał, konia osadził, ręce
                        rozkrzyżował i chwytając oddech otwartemi usty, krzyczeć począł:</p>
                    <p>— Chmiel bije Lachiw! Pobyty jasno welmożny pany, hetmany i pułkownyki,
                        łycari i kawalery!</p>
                    <p>To rzekłszy, zachwiał się i na ziemię runął. Mirhorodcy skoczyli mu na
                        pomoc.</p>
                    <p>Płomień i bladość przeleciały przez oblicze pana Skrzetuskiego.</p>
                    <pb n="252"/>
                    <p>— Co on mówi? — rzekł gorączkowo do Zachara.— Co się stało? Nie może to być.
                        Na Boga żywego! nie może to być!</p>
                    <p>Cisza! tylko płomienie syczą na przeciwległej stronie rynku, trzaskają snopy
                        iskier, a czasem przepalone domostwo runie z łoskotem.</p>
                    <p>Aż oto nowi jacyś gońce lecą.</p>
                    <p>— Pobyty Lachy! pobyty!</p>
                    <p>Za nimi ciągnie oddział Tatarów — idą zwolna, bo otaczają pieszych, widocznie
                        jeńców.</p>
                    <p>Pan Skrzetuski oczom nie wierzy. Poznaje doskonale na jeńcach barwę
                        hetmańskiej husaryi — więc w ręce plaszcze i jakimś dziwnym, nieswoim głosem
                        powtarza uporczywie:</p>
                    <p>— Nie może być! nie może być!</p>
                    <p>Huk armat słychać jeszcze. Bitwa nieskończona. Przez wszystkie niepopalone
                        ulice napływają jednak tłumy zaporożców i Tatarów. Twarze ich czarne, piersi
                        dyszą ciężko — ale wracają jakby upojeni, śpiewają pieśni!</p>
                    <p>Tak wracają żołnierze po zwycięstwie.</p>
                    <p>Namiestnik pobladł jak trup.</p>
                    <p>— Nie może być! — powtarzał coraz chrapliwiej — nie może być...
                        Rzeczpospolita...</p>
                    <p>Nowy przedmiot zwraca jego uwagę.</p>
                    <p>Wchodzą semenowie Krzeczowskiego, niosąc całe pęki chorągwi. Przyjeżdżają na
                        środek rynku i rzucają je na ziemię.</p>
                    <p>Niestety — polskie!</p>
                    <p>Huk armat słabnie, w oddali słychać turkot nadchodzących wozów. Jedzie
                        naprzód jedna, wysoka, kozacka telega, za nią szereg innych, wszystkie
                        otoczone przez kozaków Paszkowskiego kurzenia, w żółtych czapkach; <pb
                            n="253"/>przechodzą tuż koło domu, przy którym mirhorodcy. Pan
                        Skrzetuski rękę do czoła przytknął, bo go blask pożaru oślepiał, i wpatrzył
                        się w postacie jeńców, siedzących na pierwszym wozie.</p>
                    <p>Nagle cofnął się w tył, rękami począł bić powietrze, jak człowiek trafiony
                        strzałą w piersi, z ust zaś wyrwał mu się krzyk straszny, nadludzki:</p>
                    <p>— Jezus, Marya! to hetmani!</p>
                    <p>I padł na ręce Zachara, oczy zaszły mu blachmanem, a twarz stężała i
                        zakrzepła, tak jak u ludzi umarłych.</p>
                    <p>W kilka chwil później, trzech jeźdźców na czele niezliczonych pułków
                        wjeżdżało na rynek korsuński. Środkowy, ubrany w czerwień, siedział na
                        białym koniu i wspierając się pod bok pozłocistą buławą, spoglądał dumnie
                        jak król.</p>
                    <p>Był to Chmielnicki. Po obu jego stronach jechali Tuhaj-bej i Krzeczowski.</p>
                    <p>Rzeczpospolita leżała w prochu i krwi u nóg kozaka.</p>
                </div>
                <pb n="254"/>
                <div type="chapter">
                    <head>ROZDZIAŁ XVI.</head>
                    <p>Upłynęło kilka dni. Ludziom zdawało się, że sklepienie runęło nagle na
                        Rzeczpospolitą. Żółte wody, Korsuń, zniesienie wojsk koronnych, zawsze dotąd
                        w walkach z kozakami zwycięskich, wzięcie hetmanów, pożar straszliwy na
                        całej Ukrainie, rzezie, mordy niesłychane od początku świata, wszystko to
                        zwaliło się tak nagle, że ludzie prawie wierzyć nie chcieli, aby tyle klęsk
                        mogło przyjść na jeden kraj od razu. Wielu też nie wierzyło, inni odrętwieli
                        z przerażenia, inni dostali obłąkania, inni przepowiadali przyjście
                        antychrysta i blizkość sądu ostatecznego. Przerwały się wszystkie węzły
                        społeczne, wszelkie stosunki ludzkie i rodzinne. Ustała wszelka władza,
                        znikły różnice między ludźmi. Piekło odczepiło z łańcuchów wszystkie
                        zbrodnie i puściło je na świat, by pohulaly: więc mord, grabież,
                        wiarołomstwo, rozbestwienie się, gwałt, rozbój i szaleństwo zastąpiło pracę,
                        uczciwość, wiarę i sumienie. Zdawało się, że odtąd ludzkość już nie dobrem,
                        ale złem tylko żyć będzie; że się przeinaczyły serca i umysły i poczytują to
                        za święte, co dawniej było bezecnem, a za bezecne, co dawniej było świętem.
                        Słońce nie świeciło już nad ziemią, bo je zasłaniały dymy pożarów, a nocami,
                        zamiast gwiazd i księżyca, świeciły <pb n="255"/>pożogi. Płonęły miasta,
                        wsie, kościoły, dwory, lasy. Ludzie przestali mówić, jeno jęczeli, albo
                        wyli, jak psy. Życie straciło wartość. Tysiące ginęły bez echa, bez
                        wspomnienia. A z tych wszystkich klęsk, mordów, jęków, dymów i pożarów
                        podnosił się tylko jeden człowiek coraz wyżej i wyżej, olbrzymiał coraz
                        straszliwiej, zaciemniał już niemal światło dzienne, rzucał cień od morza do
                        morza.</p>
                    <p>Był to Bohdan Chmielnicki.</p>
                    <p>Dwieście tysięcy ludzi zbrojnych i upojonych zwycięstwy, stało teraz gotowych
                        na jego skinienie. Czerń powstawała wszędzie; kozacy grodowi łączyli się z
                        nim po wszystkich miastach. Kraj od Prypeci do krańców pustyń był w ogniu.
                        Powstanie szerzyło się w województwach: Ruskiem, Podolskiem, Wołyńskiem,
                        Bracławskiem, Kijowskiem i Czernihowskiem. Potęga hetmana rosła codzień.
                        Nigdy Rzeczpospolita nie wystawiła przeciw najstraszniejszemu wrogowi połowy
                        tych sił, któremi on teraz rozporządzał. Równych nie miał w gotowości i
                        cesarz niemiecki. Burza przeszła wszelkie oczekiwania. Sam hetman początkowo
                        nie zeznawał własnej potęgi i nie rozumiał, jak wyrósł już wysoko.
                        Sprawiedliwością, prawem i wiernością dla Rzpltej jeszcze się osłaniał, bo
                        nie wiedział, że te wyrazy, jako czcze wyrazy, mógł już deptać. Wszelako, w
                        miarę sił, wzrastał w nim i ów niezmierny, bezwiedny egoizm, któremu równego
                        historya nie przedstawia. Pojęcia złego i dobrego, zbrodni i cnoty, gwałtu i
                        sprawiedliwości zlały się w duszy Chmielnickiego w jedno z pojęciami własnej
                        krzywdy, lub własnego dobra. Ten mu był cny, kto był z nim; ten zbrodniarz,
                        kto przeciw niemu. Gotów był biadać na słońce i poczytywać to sobie za
                        osobistą krzywdę, gdyby nie świeciło wówczas, gdy on potrzebował. Ludzi,
                        wypadki <pb n="256"/>i świat cały mierzył własnem ja. I mimo całej
                        chytrości, całej hypokryzyi hetmana, była jakaś potworna dobra wiara w
                        takowym jego poglądzie. Wypływały zeń wszystkie występki Chmielnickiego, ale
                        i czyny dobre; bo jeśli nie znał miary w znęcaniu się i okrucieństwie nad
                        wrogiem, natomiast umiał być wdzięcznym za wszystkie, choćby mimowolne
                        usługi, które mu oddawano.</p>
                    <p>Tylko gdy był pijany, wówczas zapominał i o dobrodziejstwach, i rycząc z
                        szaleństwa, wydawał spienionemi usty krwawe rozkazy, których żałował
                        później. A w miarę jak rosło jego powodzenie, pijany bywał coraz częściej,
                        bo coraz większy ogarniał go niepokój. Zdawaćby się mogło, że tryumfy
                        zaprowadziły go na takie wyżyny, na które sam wstąpić nie chciał. Jego
                        potęga przerażała innych, ale i jego samego. Olbrzymia rzeka buntu,
                        porwawszy go, niosła z błyskawicową szybkością i nieubłaganie, ale dokąd?
                        Jak się to wszystko miało skończyć? Poczynając bunt w imię krzywd własnych,
                        mógł ten kozacki dyplomata liczyć, że po pierwszych powodzeniach, lub nawet
                        po klęskach, rozpocznie układy, że zaofiarują mu przebaczenie,
                        zadosyćuczynienie i nagrodę za krzywdy i szkody. Znał on dobrze
                        Rzeczpospolitą, jej cierpliwość tak nieprzebraną jako morze, jej
                        miłosierdzie nieznające granic i miary, które płynęło nietylko ze słabości,
                        boć przecie Nalewajce, otoczonemu już i zgubionemu, jeszcze ofiarowano
                        przebaczenie. Wszelako teraz, po zwycięstwie na Żółtych wodach, po
                        zniesieniu hetmanów, po rozpaleniu wojny domowej we wszystkich południowych
                        województwach, rzeczy zaszły zbyt daleko, wypadki przerosły wszelkie
                        oczekiwanie — teraz walka musiała się toczyć na śmierć i życie.</p>
                    <p>A na czyją stronę miało paść zwycięstwo?</p>
                    <pb n="257"/>
                    <p>Chmielnicki pytał wróżbitów i gwiazd się radził i sam wytężał oczy w
                        przyszłość — ale widział przed sobą tylko ciemność. Więc czasem straszny
                        niepokój podnosił mu włosy na głowie, a w piersi zrywała się rozpacz, jak
                        wicher. Co będzie, co będzie? Bo Chmielnicki, patrząc bystrzej od innych,
                        rozumiał zarazem lepiej od wielu, że Rzeczpospolita nie umie użyć swych sił
                        i sama o nich nie wie, ale jest potęgą olbrzymią. Gdyby jaki człowiek
                        schwycił w ręce tę potęgę, wtedy ktoby mu się oparł? A któż mógł zgadnąć,
                        czy straszne niebezpieczeństwo, czy blizkość przepaści i zguby nie potłumi
                        zamieszek, niezgody wewnętrznej, prywaty, zawiści panów, warcholstwa,
                        gadanin sejmowych, swawoli szlacheckiej, bezsilności króla? Wtedyby pół
                        miliona, samego tylko herbowego ludu, mogło wyruszyć w pole i zgnieść
                        Chmielnickiego, choćby go nietylko chan krymski, ale i sam sułtan turecki
                        wspomagał.</p>
                    <p>O tej uśpionej potędze Rzpltej wiedział prócz Chmielnickiego i zmarły król
                        Władysław i dlatego całe życie pracował nad tem, by z największym w świecie
                        mocarzem rozpocząć walkę na śmierć, bo tylko w ten sposób potęga owa
                        przywołaną do życia być mogła. Gwoli temu przekonaniu nie wahał się król
                        rzucać iskier i na prochy kozackie. Było-li przeznaczonem istotnie kozakom
                        wywołać tę powódź, by w niej utonąć nareszcie?</p>
                    <p>Chmielnicki rozumiał i to także, jak, mimo całej słabości, strasznym był
                        odpór tej Rzeczypospolitej. W taką bezładną, źle powiązaną, rozdartą,
                        swawolną, nierządną, biły przecie, najgroźniejsze ze wszystkich, fale
                        tureckie — i rozbijały się o nią, jak o skałę. Tak było pod Chocimem, na co
                        własnemi niemal oczyma patrzył. Jednak ta Rzeczpospolita, nawet w chwilach
                        swej słabości, <pb n="258"/>zatykała swe chorągwie na wałach obcych stolic.
                        Jakiż tedy da odpór? czego nie dokaże przywiedziona do rozpaczy, gdy będzie
                        musiała umrzeć, albo zwyciężyć?</p>
                    <p>Wobec tego każdy tryumf Chmielnickiego był nowem dla niego
                        niebezpieczeństwem, bo zbliżał chwilę przebudzenia się lwa drzemiącego i
                        czynił bardziej niemożliwymi układy. W każdem zwycięstwie leżała przyszła
                        klęska, w każdem upojeniu na dnie — gorycz. Teraz na burzę kozacką miała
                        przyjść burza Rzeczpospolitej. Chmielnickiemu wydawało się, że już słyszy
                        jej głuchy, daleki huk.</p>
                    <p>Oto z Wielkopolski, Prus, rojnego Mazowsza, Małopolski i Litwy nadejdą tłumy
                        wojowników — trzeba im tylko wodza.</p>
                    <p>Chmielnicki wziął w niewolę hetmanów, ale i przez tę szczęśliwość przeglądała
                        jakby zasadzka losu. Hetmani byli doświadczonymi wojownikami, ale żaden z
                        nich nie był człowiekiem, jakiego wymaga ta chwila grozy, przerażenia,
                        klęski.</p>
                    <p>Wodzem mógł być teraz jeden tylko człowiek.</p>
                    <p>Zwał się on: książę Jeremi Wiśniowiecki.</p>
                    <p>Właśnie dlatego, że hetmani poszli w niewolę, wybór prawdopodobnie miał paść
                        na księcia. Chmielnicki nie wątpił o tem, narówni ze wszystkimi.</p>
                    <p>A tymczasem, do Korsunia, w którym hetman zaporoski zatrzymał się po bitwie
                        dla odpoczynku, dolatywały z Zadnieprza wieści, że straszny książę ruszył
                        już z Łubniów, że po drodze depce bunt niemiłosiernie, że po przejściu jego
                        znikają wsie, słobody, chutory i miasteczka, a natomiast jeżą się krwawe
                        pale i szubienice. Przestrach dwoił i troił liczbę sił jego. Mówiono, że
                        prowadzi piętnaście tysięcy wojowników najlepszego wojska, jakie być mogło w
                        całej Rzeczypospolitej.</p>
                    <pb n="259"/>
                    <p>W obozie kozackim spodziewano się go lada chwila. Wkrótce po bitwie pod Krutą
                        Bałką okrzyk: „Jarema idzie!“ rozległ się między kozakami i rzucił popłoch
                        między czerń, która poczęła ślepo uciekać. Popłoch ten zastanowił głęboko
                        Chmielnickiego.</p>
                    <p>Miał teraz do wyboru: albo ruszyć z całą potęgą przeciw księciu i szukać go
                        na Zadnieprzu, albo, zostawiwszy część sił na zdobywanie zamków ukrainnych,
                        ruszyć w głąb Rzeczypospolitej.</p>
                    <p>Wyprawa na księcia była niebezpieczną. Mając do czynienia z tak wsławionym
                        wodzem, Chmielnicki, mimo całej przewagi swych sił, mógł ponieść klęskę w
                        walnej bitwie i wówczas wszystko byłoby straconem od razu. Czerń, która
                        stanowiła ogromną większość, złożyła świadectwo, że zmyka na samo imię
                        Jaremy. Trzeba było czasu, żeby ją zmienić w wojsko, mogące stawić czoło
                        książęcym regimentom.</p>
                    <p>Z drugiej strony książę prawdopodobnie nie przyjąłby walnej bitwy, ale
                        poprzestał na obronie w zamkach i częściowej wojnie, która w takim razie
                        musiałaby trwać całe miesiące, jeżeli nie lata, a przez ten czas
                        Rzeczpospolita zebrałaby niechybnie nowe siły i ruszyła w pomoc księciu.</p>
                    <p>Chmielnicki więc postanowił pozostawić Wiśniowieckiego na Zadnieprzu, a
                        samemu umocnić się na Ukrainie, zorganizować swe siły i następnie, ruszywszy
                        do Rzeczypospolitej, zmusić ją do układów. Liczył on na to, że gaszenie
                        buntu na samem tylko Zadnieprzu zajmie na długo wszystkie siły książęce, a
                        jemu da wolne pole. Bunt zaś na Zadnieprzu obiecywał sobie podsycać,
                        wysyłając pojedyncze pułki w pomoc czerni.</p>
                    <p>Nakoniec sądził, że będzie można łudzić księcia <pb n="260"/>układami i
                        zwłóczyć, czekając, póki się jego siły nie wykruszą. W tym celu przypomniał
                        sobie Skrzetuskiego.</p>
                    <p>W kilka dni tedy po Krutej Bałce, a w sam dzień popłochu między czernią,
                        kazał przyzwać przed siebie pana Skrzetuskiego.</p>
                    <p>Przyjął go w domu starościńskim, w asystencyi jednego tylko pana
                        Krzeczowskiego, który Skrzetuskiemu był z dawna znajomy, i powitawszy
                        łaskawie, choć nie bez wyniosłości, odpowiedniej dzisiejszej jego szarży,
                        rzekł:</p>
                    <p>— Mości poruczniku Skrzetuski, za usługę, którą mi wyświadczyłeś, wykupiłem
                        cię od Tuhaj-beja i obiecałem wolność. Teraz godzina nadeszła. Dam ci
                            piernacz<ref xml:id="cite_ref-11" target="#cite_note-11">[11]</ref>, byś
                        mógł swobodnie przejechać, jeśliby cię wojska jakie spotkały, i strażę do
                        obrony od czerni. Możesz wracać do swego księcia.</p>
                    <p>Skrzetuski milczał. Żaden uśmiech radości nie pojawił się na jego twarzy.</p>
                    <p>— Możeszże ruszyć w drogę? bo widzę, że ci coś choroba z oczu przegląda?</p>
                    <p>Rzeczywiście pan Skrzetuski wyglądał jak cień. Rany i ostatnie wypadki
                        zwaliły z nóg tego olbrzymiego młodziana, który takie teraz miał pozory,
                        jakby nie obiecywał jutra dożyć. Twarz mu pożółkła, a czarna broda,
                        niestrzyżona od dawna, podnosiła jeszcze mizeryą oblicza. Pochodziło to z
                        utrapień wewnętrznych. Rycerz omal się nie zagryzł. Wleczony za obozem
                        kozackim, był przecie świadkiem wszystkiego, co się od wyruszenia z Siczy
                        zdarzyło. Widział hańbę i klęskę Rzeczypospolitej, <pb n="261"/>hetmanów w
                        niewoli; widział tryumfy kozackie, piramidy poukładane z głów odciętych
                        poległym żołnierzom, szlachtę wieszaną za żebra, odrzynane piersi niewiast,
                        profanacyę panien, widział rozpacz odwagi, ale i nikczemność strachu —
                        widział wszystko — przecierpiał wszystko i cierpiał tembardziej, że mu w
                        głowie i piersiach utkwiła nożem myśl, że to on sam pośredni sprawca, bo
                        przecie on, nie kto inny, oderżnął Chmielnickiego od powroza. Ale czy mógł
                        się spodziewać rycerz chrześcijański, że ratunek podany bliźniemu takie wyda
                        owoce? Więc ból jego nie miał dna.</p>
                    <p>A gdy się siebie spytał, co się dzieje z Heleną, i gdy pomyślał, co mogło się
                        zdarzyć, jeśli złe losy zatrzymały ją w Rozłogach, to ręce ku niebu wyciągał
                        i wołał głosem, w którym drgała bezdenna rozpacz i groźba: „Boże! weźże
                        duszę moją, bo już tu mam więcej, niżem zasłużył!“ Potem postrzegał się, że
                        bluźni, więc na twarz padał i prosił o ratunek, o przebaczenie, o zmiłowanie
                        nad ojczyzną i nad onym gołębiem niewinnym, co może tam napróżno wzywał
                        Bożej i jego pomocy. Krótko mówiąc, przebolał tak, że go już teraz nie
                        uradowała darowana wolność, a ten hetman zaporoski, ten tryumfator, który
                        chciał być wspaniałym, łaskę mu swoją okazując, nie imponował mu już zgoła;
                        w czem spostrzegłszy się, Chmielnicki zmarszczył się i rzekł:</p>
                    <p>— Śpieszże się korzystać z łaski, abym zaś się nie rozmyślił, gdyż cnota
                        tylko moja i ufność w dobrą sprawę czyni mnie tak nieopatrznym, że wroga
                        sobie przysparzam, bo to wiem dobrze, że przeciw mnie walczyć będziesz.</p>
                    <p>Na to pan Skrzetuski:</p>
                    <p>— Jeśli Bóg da sił.</p>
                    <pb n="262"/>
                    <p>I spojrzał tak na Chmielnickiego, że aż mu w głąb duszy zajrzał, a hetman,
                        wzroku tego znieść nie mogąc, utkwił oczy w ziemię i dopiero po chwili ozwał
                        się:</p>
                    <p>— Mniejsza z tem. Zbyt potężny jestem, by mi jeden cherlak coś znaczył.
                        Opowiesz też księciu, swojemu panu, coś tu widział, i przestrzeżesz go, by
                        sobie mniej zuchwale poczynał, bo gdy mnie cierpliwości nie stanie, to go
                        odwiedzę na Zadnieprzu, a nie wiem, czyby mu była miłą moja wizyta.</p>
                    <p>Skrzetuski milczał.</p>
                    <p>— Mówiłem i powtarzam raz jeszcze — mówił dalej Chmielnicki — nie z
                        Rzecząpospolitą, ale z panięty wojnę prowadzę, a książę między niemi w
                        pierwszym rzędzie. Wróg to mój i ludu ruskiego, odszczepieniec od naszego
                        kościoła i okrutnik. Słyszę, bunt we krwi gasi, niech baczy, by swojej nie
                        przelał.</p>
                    <p>Tak mówiąc, podniecał się coraz bardziej, aż też krew jęła mu do twarzy
                        uderzać, a oczy ciskały płomienie. Widno było, że chwyta go paroksyzm gniewu
                        i złości, w których tracił pamięć i przytomność całkowicie.</p>
                    <p>— Na powrozie każę go tu Krzywonosowi przywieść! — krzyczał — pod nogi go
                        sobie zegnę, na konia po jego grzbiecie wsiadać będę!</p>
                    <p>Skrzetuski patrzył z góry na miotającego się Chmielnickiego, poczem odrzekł
                        spokojnie:</p>
                    <p>— Zwycięż go wprzódy.</p>
                    <p>— J. W. hetmanie! — rzecze Krzeczowski — niechże ten zuchwały szlachcic już
                        jedzie, bo nie wypada dla twojej godności, byś się gniewem przeciw niemu
                        unosił, a gdy mu wolność obiecałeś, liczy on na to, że albo słowo złamiesz,
                        albo jego inwektyw słuchać musisz.</p>
                    <pb n="263"/>
                    <p>Chmielnicki opamiętał się, posapał chwilę, poczem rzekł:</p>
                    <p>— Niechże tedy jedzie, aby zaś wiedział, iż Chmielnicki dobrem za dobre
                        płaci, dać mu piernacz, jakom rzekł, i sorokę Tatarów, którzy go do samego
                        obozu odprowadzą.</p>
                    <p>Poczem, zwracając się do Skrzetuskiego, dodał:</p>
                    <p>— Ty zaś wiedz, że teraz kwita. Polubiłem cię, mimo twej zuchwałości, ale gdy
                        się jeszcze raz w moje ręce dostaniesz, nie wywiniesz się.</p>
                    <p>Skrzetuski wyszedł z Krzeczowskim.</p>
                    <p>— Gdy cię hetman puszcza z całą szyją — rzekł Krzeczowski — i możesz jechać
                        gdzie chcesz, tedy ci powiem po starej znajomości, salwuj się choćby do
                        Warszawy, nie na Zadnieprze, bo stamtąd żywa noga wasza nie ujdzie. Wasze
                        czasy minęły. Gdybyś miał rozum, do nasbyś przystał, ale wiem, że próżno ci
                        to mówić. Poszedłbyś wysoko, jak my pójdziemy.</p>
                    <p>— Na szubienicę — mruknął Skrzetuski.</p>
                    <p>— Nie chcieli mnie dać starostwa lityńskiego, a teraz sam nie jedno, ale
                        dziesięć wezmę. Wypędzimy precz panów Koniecpolskich, a Kalinowskich, a
                        Potockich, a Lubomirskich i Wiśniowieckich, Zasławskich i wszystką szlachtę,
                        i sami się ich majętnościami podzielimy, co też i po Bożej musi być myśli,
                        gdy nam już dwie tak znaczne dał wiktorye.</p>
                    <p>Skrzetuski, nie słuchając gadaniny pułkownika, zamyślił się o czem innem, ten
                        zaś mówił dalej:</p>
                    <p>— Gdym po bitwie i naszej wiktoryi widział w tuhajowej kwaterze w łyczkach
                        mego pana i dobrodzieja, JW. hetmana koronnego, zaraz on mnie
                        niewdzięcznikiem i Judaszem mianować raczył. A ja mu na to: <pb n="264"/>JW.
                        wojewodo! nie jestem ja niewdzięcznikiem, bo gdy już w twoich zamkach i
                        dobrach zasiędę — przyrzecz mi jeno, że się nie będziesz napijał — to cię
                        podstarościm swoim zrobię. Ho! ho! obłowi się Tuhaj-bej na tych ptakach,
                        które połapał — i dlatego ich szczędzi — gdyby nie to, inaczejbyśmy z
                        Chmielnickim z nimi pogadali. Ale ot! wóz dla ciebie gotowy i Tatary już w
                        ordynku. Gdzie tedy życzysz jechać?</p>
                    <p>— Do Czehryna.</p>
                    <p>— Jak sobie pościelesz, tak się wyśpisz. Ordyńcy odwiodą cię choćby do samych
                        Łubniów, bo taki mają rozkaz. Staraj się jeno, żeby ich twój książę na pal
                        nie kazał powsadzać, coby z kozakami pewno uczynił. Dlatego też i dali ci
                        Tatarów. Hetman ci i konia twego kazał oddać. Bywajże zdrów, a wspominaj nas
                        dobrze i księciu kłaniaj się od naszego hetmana, a jeśli będziesz mógł, to
                        go namów, by przyjechał Chmielnickiemu się pokłonić. Może łaskę znajdzie.
                        Bywaj zdrów!</p>
                    <p>Skrzetuski siadł na wóz, który ordyńcy otoczyli zaraz dokoła — i ruszono w
                        drogę. Przez rynek trudno było przejechać, bo cały zapchany był zaporożcami
                        i czernią. Jedni i drudzy warzyli sobie kaszę, śpiewając pieśni o
                        zwycięstwie żółtowodzkiem i korsuńskiem, ułożone już przez ślepców,
                        lirników, których mnóstwo pościągało zewsząd do obozu. Między ogniami,
                        obejmującymi kotły z kaszą, leżały tu i ówdzie ciała pomordowanych kobiet,
                        nad któremi odbywała się w nocy orgia, lub sterczały piramidki z głów,
                        uciętych po bitwie zabitym i rannym żołnierzom. Ciała owe i głowy poczynały
                        się już psuć i wydawać zgniły zapach, który jednakże nie zdawał się być
                        wcale przykrym dla zgromadzonych tłumów. Miasto nosiło na sobie ślady
                        spustoszeń i dzikiej swawoli <pb n="265"/>zaporożców, okna i drzwi były
                        powyrywane; zdruzgotane szczątki tysiącznych przedmiotów, pomieszane z
                        kwapiem i słomą, zawalały rynek. Okapy domów przybrane były wisielcami, po
                        większej części z żydowstwa, a tłuszcza bawiła się tu i owdzie, czepiając
                        się nóg wisielców i huśtając się na nich.</p>
                    <p>W jednej stronie rynku czerniały zgliszcza pogorzałych domów, a między niemi
                        farnego kościoła; od zgliszcz biło jeszcze gorąco i podnosiły się dymy. Woń
                        spalenizny przenikała powietrze. Za spalonymi domami stał kosz, obok którego
                        pan Skrzetuski musiał przejeżdżać, i tłumy jassyru, pilnowane przez gęste
                        straże tatarskie. Kto się z okolic Czehryna, Czerkas i Korsunia nie zdołał
                        schronić, lub nie padł pod siekierą czerni, ten poszedł w łyka. Byli więc
                        między jeńcami i żołnierze wzięci w niewolę w obu bitwach, i mieszkańcy
                        okoliczni, którzy się dotąd nie mogli lub nie chcieli do buntu przyłączyć,
                        ludzie ze szlachty osiadłej lub z szlacheckiego gminu, podstarościowie,
                        oficyaliści, chutornicy, drobna szlachta z zaścianków, obojej płci i dzieci.
                        Starców nie było, bo ich, jako niezdatnych na sprzedaż, Tatarzy mordowali.
                        Pozagarniali oni również całe wsie i osady ruskie, czemu Chmielnicki nie
                        śmiał się sprzeciwić. W wielu miejscowościach zdarzyło się, że mężowie
                        poszli do obozu kozackiego, a w nagrodę za to Tatarzy popalili ich chaty i
                        pobrali żony i dzieci. Ale w ogólnem rozpętaniu się i zdziczeniu dusz nikt o
                        to nie pytał, nikt się nie upominał. Czerń, która chwytała za broń,
                        wyrzekała się wiosek rodzinnych, żon i dzieci. Brali im żony, brali i oni —
                        i lepsze, bo „Laszki“, które, po nasyceniu się ich wdziękami, mordowali lub
                        odprzedawali ordyńcom. Między jeńcami nie brakło też „mołodyć“ ukraińskich,
                            <pb n="266"/>powiązanych po trzy, po cztery na jednym stryczku, wraz z
                        pannami szlacheckich domów. Niewola i niedola równała stany. Widok tych
                        istot wstrząsał do głębi duszę i budził żądzę zemsty. Poobdzierane, pół
                        nagie, narażone na sromotne żarty pohańców, włóczących się gromadami przez
                        ciekawość po majdanie, potrącane, bite, lub całowane ohydnemi usty, traciły
                        pamięć, wolę. Niektóre szlochały lub zawodziły głośno, inne z oczyma w słup,
                        z obłąkaniem w twarzy i otwartemi ustami poddawały się biernie wszystkiemu,
                        co je spotykało. Tu i owdzie zrywał się wrzask jeńca mordowanego bez litości
                        za wybuch rozpacznego oporu. Świst bizunów z byczej skóry rozlegał się
                        między gromadami mężczyzn i zlewał się z okrzykami boleści i piskiem dzieci,
                        ryczeniem bydła i rżeniem koni. Jassyr nie był jeszcze rozdzielony i
                        ustawiony w pochodowym porządku, więc wszędzie panowało największe
                        zamieszanie. Wozy, konie, bydło rogate, wielbłądy, owce, kobiety, mężczyźni,
                        stosy złupionych ubiorów, naczyń, makat, broni, wszystko to natłoczone w
                        jeden ogromny tabór, oczekiwało dopiero podziału i ordynku. Raz wraz
                        podjazdy przypędzały nowe gromady ludzi i bydła, naładowane promy płynęły
                        przez Roś, z głównego zaś kosza przybywali coraz nowi goście, by nasycać
                        oczy widokiem zebranych bogactw. Niektórzy, pijani kumysem lub gorzałką,
                        poprzebierani w dziwaczne stroje, bo w ornaty, komże, ruskie rjasy lub nawet
                        suknie kobiece, poczynali już spory, kłótnie i jarmarczny wrzask o to, co
                        komu będzie należało. Czabanowie tatarscy, siedząc na ziemi między stadami,
                        zabawiali się, jedni wygwizdywaniem na piszczałkach przeraźliwych melodyj,
                        inni grą w kości i okładaniem się wzajemnie <pb n="267"/>kijami. Gromady
                        psów, które przyciągnęły tu za swymi panami, ujadały i wyły żałośnie.</p>
                    <p>Pan Skrzetuski minął wreszcie tę Gehennę ludzką, pełną jęków, łez, niedoli i
                        piekielnych wrzasków; myślał tedy, że już odetchnie swobodniej, aliści zaraz
                        za taborem nowy straszny widok uderzył jego oczy. W dali szarzał kosz
                        właściwy, od którego dochodziło ustawiczne rżenie koni, i mrowił się
                        tysiącami Tatarów, bliżej zaś, na polu tuż koło gościńca, wiodącego do
                        Czerkas, młodzi wojownicy zabawiali się strzelaniem dla wprawy z łuków do
                        jeńców słabszych lub chorych, którzyby nie mogli wytrzymać długiej drogi do
                        Krymu. Kilkadziesiąt ciał leżało wyrzuconych już na drogę i podziurawionych
                        jak sita, niektóre z nich drgały jeszcze konwulsyjnie. Ci, do których
                        strzelano, wisieli przywiązani za ręce do drzew przydrożnych. Były między
                        nimi i stare kobiety. Śmiechom zadowolenia po trafnych strzałach
                        towarzyszyły okrzyki.</p>
                    <p>— Jaksze iegit! — Dobrze chłopcy!</p>
                    <p>— Uk jaksze koł! — Łuk w dobrych rękach!</p>
                    <p>Koło głównego kosza oprawiano tysiące bydła i koni na pokarm wojownikom.
                        Ziemia była zlana krwią. Mdłe wyziewy surowizny tłumiły oddech w piersiach,
                        a między kupami mięsa kręcili się czerwoni ordyńcy z nożami w ręku. Dzień
                        był skwarny, słońce piekło. Ledwie po godzinie drogi wydostał się pan
                        Skrzetuski wraz z swoją eskortą na czyste pola, ale z oddali dochodził długo
                        jeszcze z głównego kosza gwar i ryk bydła. Po drodze widniały ślady
                        przejścia drapieżników. Tu i owdzie popalone sadyby, sterczące kominy
                        futorów, potratowana ruń zbóż, drzewa połamane, sady wiśniowe przy chatach
                        wycięte na ogień. Na gościńcu raz wraz leżały to <pb n="268"/>trupy końskie,
                        to ludzkie, pokaleczone okropnie, sine, nabrzmiałe, a na nich i nad nimi
                        stada wron i kruków, zrywające się z wrzaskiem i szumem przed ludźmi. Krwawe
                        dzieło Chmielnickiego rzucało się wszędy w oczy i trudno było zrozumieć,
                        przeciw komu ten człowiek rękę podniósł, bo jego własny kraj jęczał
                        przedewszystkiem pod brzemieniem niedoli.</p>
                    <p>W Mlejowie spotkali podjazdy tatarskie, pędzące nowe tłumy jeńców.
                        Horodyszcze było spalone do cna. Sterczała tylko murowana dzwonnica
                        kościelna i stary dąb stojący na środku rynku, pokryty strasznym owocem, bo
                        wisiało na nim kilkadziesiąt małych żydziąt, powieszonych przed trzema
                        dniami. Wymordowano tu również dużo szlachty z Konoplanki, Starosiela,
                        Więzowka, Bałakleja i Wodaczewa. Samo miasteczko było puste, bo mężczyźni
                        poszli do Chmielnickiego, a niewiasty, dzieci i starcy uciekli do lasów
                        przed spodziewanem najściem wojsk księcia Jeremiego. Z Horodyszcza jechał
                        pan Skrzetuski na Smiłę, Zabotyn i Nowosielce do Czehryna, zatrzymując się
                        tylko tyle po drodze, ile trzeba było na wypoczynek dla koni. Wjechali do
                        miasta na drugi dzień z południa. Wojna oszczędziła miasto, niektóre tylko
                        domy były zburzone, a między niemi Czaplińskiego z ziemią zrównany. W
                        grodzie stał podpułkownik Naokołopalec, a z nim tysiąc mołojców, ale i on, i
                        mołojcy, i cała ludność żyła w największem przerażeniu, gdyż tu, jak i
                        wszędzie po drodze, wszyscy byli pewni, że książę lada chwila nadciągnie i
                        wywrze zemstę, o jakiej świat nie słyszał. Niewiadomo było, kto puszcza te
                        wieści, skąd one przychodzą; może je tworzył przestrach, dość, że
                        ustawicznie powtarzano to, że książę płynie już Sułą, to, że już jest nad
                        Dnieprem, że spalił Wasiutyńce, że <pb n="269"/>wyciął ludność w Borysach, i
                        każde zbliżenie się jeźdźców, lub pieszego ludu, wywoływało popłoch bez
                        granic. Pan Skrzetuski chwytał chciwie te wieści, bo rozumiał, że choćby nie
                        były prawdziwe, to jednak tamowały szerzenie się buntu na Zadnieprzu, nad
                        którem ręka książęca ciążyła bezpośrednio.</p>
                    <p>Skrzetuski chciał dowiedzieć się czegoś pewniejszego od Naokoło-palca, ale
                        pokazało się, że podpułkownik, narówni z innymi, nic nie wiedział o księciu
                        i jeszcze sam byłby rad zasięgnąć jakich wiadomości od Skrzetuskiego. A
                        ponieważ przeciągnięto na tę stronę wszystkie bajdaki, czółna i podjazdki,
                        więc i zbiegowie z drugiego brzega nie przybywali do Czehryna.</p>
                    <p>Skrzetuski więc, nie bawiąc dłużej w Czehrynie, kazał się przeprawić i ruszył
                        bez zwłoki do Rozłogów. Pewność, że wkrótce sam przekona się, co stało się z
                        Heleną, i nadzieja, że może jest ocalona, albo też ukryła się wraz ze
                        stryjną i kniaziami w Łubniach, wróciła mu siły i zdrowie. Przesiadł się z
                        wozu na koń i gnał bez litości swoich Tatarów, którzy, uważając go za posła,
                        a siebie za prystawów, oddanych pod jego komendę, nie śmieli mu stawić
                        oporu. Lecieli tedy, jakby ich goniono, a za nimi złote kłęby kurzawy,
                        wzbijanej kopytami bachmatów. Mijali sadyby, chutory i wioski. Kraj był
                        pusty, siedziby wyludnione tak, że długo nie mogli spotkać żywej duszy.
                        Prawdopodobnie też kryli się wszyscy przed nimi. Tu i owdzie kazał pan
                        Skrzetuski szukać w sadach, pasiekach, po zapolach i strzechach stodół, ale
                        nie mogli znaleźć nikogo.</p>
                    <p>Dopiero za Pohrebami jeden z Tatarów dostrzegł jakąś postać ludzką, usiłującą
                        skryć się między szuwarami, obrastającymi brzegi Kahamliku.</p>
                    <pb n="270"/>
                    <p>Tatarzy skoczyli ku rzece i w kilka minut później przywiedli przed pana
                        Skrzetuskiego dwóch ludzi całkiem nagich.</p>
                    <p>Jeden z nich był to starzec, drugi wysmukły, może piętnasto lub
                        szesnastoletni wyrostek. Obaj klapali zębami ze strachu i długi czas nie
                        mogli ni słowa przemówić.</p>
                    <p>— Skąd wy? — spytał pan Skrzetuski.</p>
                    <p>— My znikąd, panie! — odpowiedział starzec. — Po prośbie chodzim — z lirą, a
                        ot, ten niemowa mnie prowadzi.</p>
                    <p>— Skąd idziecie teraz, z jakiej wsi? Mów śmiało, nic ci nie będzie.</p>
                    <p>— My, panie, po wszystkich wsiach chodzili, aż nas tu jakiś czort obdarł.
                        Buty mieli dobre, wziął — czapki mieli dobre, wziął — sukmany z litości
                        ludzkiej dobre, wziął, i liry nie zostawił.</p>
                    <p>— Pytam się kpie, z jakiej wsi idziesz?</p>
                    <p>— Nie znaju pane — ja did. Ot my nadzy, nocą marzniem, we dnie szukamy
                        litościwych, coby okryli i nakarmili, my głodni!</p>
                    <p>— Słuchaj tedy, chłopie, odpowiadaj, o co pytam, bo każę powiesić.</p>
                    <p>— Ja niczoho nie znaju, pane. Kołyb ja szczo, abo szczo, abo bude szczo, to
                        niechaj mini, oto szczo!</p>
                    <p>Widocznem było, że dziad, nie mogąc sobie zdać sprawy, coby za jeden był ten,
                        kto go pyta, postanowił nie dawać żadnych odpowiedzi.</p>
                    <p>— A w Rozłogach byłeś, tam gdzie kniaziowie Kurcewicze mieszkają?</p>
                    <p>— Nie znaju, pane.</p>
                    <p>— Powiesić go! — krzyknął pan Skrzetuski.</p>
                    <pb n="271"/>
                    <p>— Buw, pane! — zawołał dziad, widząc, że niema żartów.</p>
                    <p>— Coś tam widział?</p>
                    <p>— My tam byli pięć dni temu, a potem w Browarkach słyszeli, że tam <hi>łycari
                            prijszły</hi>.</p>
                    <p>— Jacy rycerze?</p>
                    <p>— Nie znaju, pane! Odin, każe, Lachy; drugi, każe, kozaki.</p>
                    <p>— W konie! — krzyknął na Tatarów pan Skrzetuski.</p>
                    <p>Poczet pomknął. Słońce zachodziło, zupełnie jak wówczas, gdy namiestnik po
                        spotkaniu Heleny i kniahini na drodze jechał obok nich przy rozwanowej
                        karocy. Kahamlik tak samo świecił purpurą, dzień kładł się do snu jeszcze
                        cichszy, pogodniejszy, cieplejszy. Tylko wówczas jechał pan Skrzetuski z
                        piersią pełną szczęścia i budzących się lubych uczuć, a teraz pędził jak
                        potępieniec, gnany wichrem niepokoju i złych przeczuć. Głos rozpaczy wołał
                        mu w duszy: „to Bohun ją porwał! już jej nie ujrzysz więcej!“, a głos
                        nadziei: „to książę! ocalona!“ I te głosy tak go rozrywały między siebie, że
                        ledwo nie rozerwały mu serca. Pędzili resztą sił końskich. Upłynęła jedna
                        godzina i druga. Księżyc zeszedł i wytaczając się coraz wyżej, bladł coraz
                        bardziej. Konie pokryły się pianą i chrapały ciężko. Wpadli w las, mignął
                        jak błyskawica, wpadli w jar, za jarem tuż Rozłogi. Chwila jeszcze, a losy
                        rycerza się rozstrzygną. Tymczasem wiatr świszcze mu w uszach od pędu,
                        czapka spadła mu z głowy, koń pod nim jęczy, jakby miał paść zaraz. Chwila
                        jeszcze, skok jeszcze i jar się otworzy. Już! już!</p>
                    <p>Nagle krzyk nieludzki, straszny, wyrwał się z piersi pana Skrzetuskiego.</p>
                    <pb n="272"/>
                    <p>Dwór, lamusy, stajnie, stodoły, częstokół i sad wiśniowy — wszystko
                        znikło.</p>
                    <p>Blady księżyc oświecał wzgórze, a na niem kupę czarnych zgliszcz, które
                        przestały już nawet i dymić.</p>
                    <p>Milczenia nie przerywał żaden odgłos.</p>
                    <p>Pan Skrzetuski stanął przed fosą niemy, ręce tylko do góry podniósł, patrzył,
                        patrzył, i głową jakoś dziwnie potrząsał. Tatarzy wstrzymali konie. On
                        zsiadł, odszukał resztek spalonego mostu, przeszedł rów po belce poprzecznej
                        i siadł na kamieniu, leżącym na środku majdanu. Siadłszy, począł się oglądać
                        dokoła jak człowiek, który pierwszy raz na jakowem miejscu będąc, usiłuje
                        się z niem zapoznać. Opuściła go przytomność. Nie wydał ani jęku. Po chwili
                        ręce na kolanach wsparłszy, głowę spuścił i pozostał w nieruchomej postawie,
                        tak, że mogło się zdawać, że usnął. Jakoż jeśli nie usnął, to odrętwiał —
                        przez głowę, zamiast myśli, przelatywały mu tylko niejasne obrazy. Widział
                        więc naprzód Helenę taką, jaką ją był pożegnał przed ostatnią podróżą, jeno
                        twarz miała jakby przesłoniętą przez mgłę, tak jej rysów nie można było
                        rozpoznać. On ją chciał z tego mglistego obłoku wydostać i nie mógł. Więc
                        odjechał z ciężkiem sercem. Potem przez głowę mignął mu rynek czehryński,
                        stary Zaćwilichowski i bezczelna twarz Zagłoby; twarz ta ze szczególnym
                        uporem stawała mu przed oczyma, aż wreszcie zastąpiło ją ponure oblicze
                        Grodzickiego. Potem widział jeszcze Kudak, porohy, walkę na Chortycy, Sicz,
                        całą podróż i wszystkie wypadki, aż do dnia ostatniego, aż do ostatniej
                        godziny. Ale dalej już ciemność! Co się z nim teraz działo, nie rozpoznawał.
                        Miał tylko jakieś niewyraźne przeczucie, że do Heleny, do Rozłogów jedzie,
                        ale sił mu brakło, więc odpoczywa na <pb n="273"/>zgliszczach. Chciałby już
                        ot, podnieść się i jechać dalej, ale jakieś niezmierne osłabienie przykuwa
                        go do miejsca tak, jakby mu stufuntowe kule do nóg przywiązywano.</p>
                    <p>Siedział więc i siedział. Noc upływała. Tatarzy roztarasowali się na nocleg i
                        rozłożywszy ogieniek, poczęli przypiekać przy nim kawałki końskiego ścierwa,
                        następnie nasyceni, pokładli się na ziemi.</p>
                    <p>Ale nie upłynęła i godzina, gdy zerwali się na równe nogi.</p>
                    <p>Zdala dochodził gwar podobny do odgłosów, jakie wydaje wielka liczba jazdy,
                        idącej śpiesznym marszem.</p>
                    <p>Tatarzy zatknęli co prędzej na żerdź białą płachtę i podsycili obficie
                        płomień, tak, aby zdala mogli być rozpoznani, jako wysłańcy pokojowi.</p>
                    <p>Tętent koni, parskanie i brzęk szabel zbliżał się coraz bardziej i wkrótce na
                        drodze ukazał się oddział jazdy, który wnet otoczył Tatarów.</p>
                    <p>Rozpoczęła się krótka rozmowa. Tatarzy wskazali na postać siedzącą na
                        wzgórzu, którą zresztą widać było doskonale, bo padało na nią światło
                        księżyca, i oświadczyli, że prowadzą posła, a od kogo, to on najlepiej
                        powie.</p>
                    <p>Wówczas dowódca oddziału, wraz z kilkoma towarzyszami, udał się na wzgórze,
                        ale zaledwie zbliżył się i spojrzał w twarz siedzącemu, gdy ręce
                        rozkrzyżował i wykrzyknął:</p>
                    <p>— Skrzetuski! Na Boga żywego, to Skrzetuski!</p>
                    <p>Namiestnik ani drgnął.</p>
                    <p>— Mości namiestniku, nie poznajesz-że mnie? jam jest Bychowiec. <!-- choice>
                            <orig>Co ci jest.</orig>
                            --><corr>Co ci jest?</corr><!--
                        </choice --></p>
                    <p>Namiestnik milczał.</p>
                    <p>— Zbudźże się, na Boga! Hej, towarzysze, a bywajcie-no!</p>
                    <pb n="274"/>
                    <p>Istotnie był to pan Bychowiec, który szedł w awangardzie przed wszystką
                        potęgą księcia Jeremiego.</p>
                    <p>Tymczasem nadciągnęły i inne pułki. Wieść o odnalezieniu Skrzetuskiego
                        rozbiegła się piorunem po chorągwiach, więc wszyscy śpieszyli powitać miłego
                        towarzysza. Mały Wołodyjowski, dwaj Sleszyńscy, Dzik, Orpiszewski, Migurski,
                        Jakubowicz, Lenc, pan Longinus Podbipięta i mnóstwo innych oficerów biegło
                        na wyścigi na wzgórze. Ale próżno przemawiali do niego, wołali po imieniu,
                        szarpali za ramiona, usiłowali podnieść — pan Skrzetuski patrzył na nich
                        szeroko otwartemi oczyma i nie rozpoznawał nikogo. A raczej przeciwnie!
                        zdawało się, że ich rozpoznaje, tylko że mu są już zupełnie obojętni. Wtedy
                        ci, co wiedzieli o jego miłości dla Heleny, a prawie wszyscy już wiedzieli,
                        przypomniawszy sobie, w jakiem to właśnie są miejscu, spojrzawszy na czarne
                        zgliszcze i siwe popioły, zrozumieli wszystko.</p>
                    <p>— Od boleści się zapamiętał — szeptał jeden.</p>
                    <p>— Desperacya mentem mu pomieszała.</p>
                    <p>— Zaprowadźcie go do księcia. Może jak jego zobaczy, to się ocknie!</p>
                    <p>Pan Longinus ręce łamał. Wszyscy otoczyli kołem namiestnika i spoglądali na
                        niego ze współczuciem. Niektórzy obcierali łzy rękawicami, inni wzdychali
                        żałośnie. Aż nagle z koła wysunęła się jakaś wyniosła postać i zbliżywszy
                        się zwolna do namiestnika, położyła mu na głowie obie ręce.</p>
                    <p>Był to ksiądz Muchowiecki.</p>
                    <p>Wszyscy umilkli i poklękali, jakby w oczekiwaniu cudu, ale ksiądz cudu nie
                        czynił, jeno wciąż trzymając ręce na głowie Skrzetuskiego, podniósł oczy ku
                        niebu, pełnemu blasków miesięcznych, i począł mówić głośno:</p>
                    <pb n="275"/>
                    <p>— Pater noster, qui es in coelis! sanctificetur nomen Tuum, adveniat regnum
                        Tuum, fiat voluntas Tua...</p>
                    <p>Tu przerwał i po chwili powtórzył głośniej i uroczyściej :</p>
                    <p>— ...Fiat voluntas Tua!...</p>
                    <p>Cisza zapanowała głęboka.</p>
                    <p>— ...Fiat voluntas Tua!... — powtórzył ksiądz po raz trzeci.</p>
                    <p>Wtedy z ust Skrzetuskiego wyszedł głos niezmiernego bólu i rezygnacyi:</p>
                    <p>— Sicut in coelo, et in terra!</p>
                    <p>I rycerz rzucił się na ziemię ze szlochaniem.</p>
                </div>
   <!--             <trailer>KONIEC TOMU PIERWSZEGO.</trailer>
  -->          </div>
            <div type="part">
                <head>Tom II</head>
                <pb n="009"/>
                <div type="chapter">
                    <head>ROZDZIAŁ I.</head>
                    <p>Aby wyjaśnić, co zaszło w Rozłogach, należy nam się cofnąć nieco w
                        przeszłość, aż do owej nocy, w której pan Skrzetuski wyprawił Rzędziana z
                        listem z Kudaku do starej kniahini. List zawierał usilną prośbę, by
                        kniahini, zabrawszy Helenę, jechała jaknajśpieszniej do Łubniów, pod opiekę
                        księcia Jeremiego, gdyż wojna rozpocznie się lada chwila. Rzędzian, siadłszy
                        na czajkę, którą pan Grodzicki z Kudaku po prochy wyprawił, ruszył w drogę i
                        odbywał ją wolno, bo płynęli w górę rzeki. Pod Krzemieńczugiem spotkali
                        wojska płynące pod wodzą Krzeczowskiego i Barabasza, przez hetmanów przeciw
                        Chmielnickiemu wyprawione. Rzędzian widział się z Barabaszem, któremu zaraz
                        opowiedział, jakie niebezpieczeństwa z jazdy na Sicz dla pana Skrzetuskiego
                        wyniknąć mogą. Prosił zatem starego pułkownika, by po spotkaniu się z
                        Chmielnickim, nie omieszkał silnie upomnieć się o posła. Poczem ruszył
                        dalej.</p>
                    <p>Do Czehryna przybyli świtaniem. Tu zaraz otoczyły ich straże semenów,
                        pytając, coby byli za jedni. Odpowiedzieli, że z Kudaku, od pana
                        Grodzickiego z listem do hetmanów jadą. Mimo to wezwano starszego z czajki i
                        Rzędziana, by szli opowiedzieć się pułkownikowi.</p>
                    <p>— Jakiemu pułkownikowi? — pytał starszy.</p>
                    <pb n="010"/>
                    <p>— Panu Łobodzie — odpowiedzieli essaułowie ze straży — któremu hetman w.
                        rozkazał wszystkich przybywających od Siczy do Czehryna zatrzymywać i
                        badać.</p>
                    <p>Poszli. Rzędzian szedł śmiało, gdyż nie spodziewał się niczego złego, widząc,
                        że tu już rozciąga się moc hetmańska. Zaprowadzono ich blizko Dzwonieckiego
                        węgła, do domu pana Żeleńskiego, w którym była kwatera pułkownika Łobody.
                        Ale powiedziano im, że pułkownik jeszcze świtaniem do Czerkas wyjechał i że
                        zastąpi go podpułkownik. Czekali więc dość długo, aż nakoniec drzwi się
                        otworzyły i oczekiwany podpułkownik ukazał się w izbie.</p>
                    <p>Na jego widok zadrżały pod Rzędzianem kolana.</p>
                    <p>Był to Bohun.</p>
                    <p>Moc hetmańska rozciągała się wprawdzie jeszcze w Czehrynie, ale że Łoboda i
                        Bohun nie przeszli dotąd do Chmielnickiego, a natomiast przeciwnie: głośno
                        opowiadali się przy Rzeczypospolitej, przeto hetman w. im właśnie wyznaczył
                        postój w Czehrynie i strażować tam rozkazał.</p>
                    <p>Bohun siadł za stołem i począł badać przybyłych.</p>
                    <p>Starszy, który wiózł list pana Grodzickiego, odpowiedział za siebie i za
                        Rzędziana. Po obejrzeniu listu młody podpułkownik począł troskliwie
                        wypytywać, co w Kudaku słychać, i widocznem było, iż miał wielką ochotę
                        wywiedzieć się, z czem pan Grodzicki do hetmana w. ludzi i czajkę wysyłał.
                        Ale starszy nie umiał mu na to odpowiedzieć, a list był sygnetem pana
                        Grodzickiego przywarty. Wybadawszy ich tedy, Bohun już miał odprawiać i do
                        kalety sięgał, aby zaś napiwek od niego mieli, gdy wtem drzwi się otwarły i
                        pan Zagłoba wleciał jak piorun do izby.</p>
                    <pb n="011"/>
                    <p>— Słuchaj, Bohun — wołał — zdrajca Dopuło najlepszy trojniak utaił. Poszedłem
                        z nim do piwnicy — patrzę: siano, nie siano wedle węgła. Pytam: co jest?
                        rzeknie: suche siano! Kiedy nie spojrzę bliżej, aż tu łeb od gąsiorka
                        wygląda, jak Tatar z trawy. O! taki synu! mówię, podzielimy się robotą, ty
                        zjesz siano, boś wół, a ja miód wypiję, bom człowiek. Przyniosłem też
                        gąsiorek na godziwą próbę, daj jeno kubków.</p>
                    <p>To rzekłszy, pan Zagłoba jedną ręką pod bok się ułapił, drugą podniósł
                        gąsiorek nad głową i śpiewać począł:</p>
                    <quote>
                        
                            <l>Hej Jaguś, hej Kunduś, daj jeno szklanic,</l>
                            <l> Daj autem i pysia, nie zważaj na nic.</l>
                        
                    </quote>
                    <p>Tu pan Zagłoba przerwał nagle, ujrzawszy Rzędziana, postawił gąsiorek na
                        stole i rzekł:</p>
                    <p>— O jak mnie Bóg miły, toż-to pachołek pana Skrzetuskiego.</p>
                    <p>— Czyj? — spytał śpiesznie Bohun.</p>
                    <p>— Pana Skrzetuskiego, namiestnika, któren do Kudaku pojechał, a mnie tu przed
                        wyjazdem takim miodem łubniańskim częstował, że niech się każdy inny z pod
                        wiechy schowa. Co zaś się z twoim panem dzieje? co? Zdrów-li?</p>
                    <p>— Zdrów i kazał się waszmości kłaniać — rzekł zmieszany Rzędzian.</p>
                    <p>— Wielkiej to jest fantazyi kawaler. A ty jakże się w Czehrynie znalazłeś?
                        Czemu cię to pan z Kudaku odesłał ?</p>
                    <p>— Pan jako pan — rzecze na to pacholik — ma swoje sprawy w Łubniach, za
                        któremi mnie wrócić kazał, bo i nie miałem co robić w Kudaku.</p>
                    <pb n="012"/>
                    <p>Przez cały ten czas Bohun patrzył bystro na Rzędziana, nagle rzekł:</p>
                    <p>— Znam i ja twego pana, widziałem go w Rozłogach.</p>
                    <p>Rzędzian przekrzywił głowę i nadstawiwszy ucha, niby to nie dosłyszawszy,
                        spytał:</p>
                    <p>— Gdzie?</p>
                    <p>— W Rozłogach.</p>
                    <p>— To Kurcewiczów — rzekł Zagłoba.</p>
                    <p>— Czyje? — pytał znów Rzędzian.</p>
                    <p>— Widzę, żeś coś ogłuchł — zauważył sucho Bohun.</p>
                    <p>— Bom się też nie wyspał.</p>
                    <p>— To się jeszcze wyspisz. Powiadasz tedy, że twój pan wysłał cię do
                        Łubniów?</p>
                    <p>— A jakże.</p>
                    <p>— Pewnie tam ma jaką podwikę — wtrącił pan Zagłoba — do której afekt przez
                        ciebie przesyła.</p>
                    <p>— Czy ja tam wiem, mój jegomość, może ma, a może i nie ma — rzecze
                        Rzędzian.</p>
                    <p>Następnie skłonił się Bohunowi i panu Zagłobie.</p>
                    <p>— Niech będzie pochwalony — rzekł, zabierając się do odejścia.</p>
                    <p>— Na wieki! — odparł Bohun — poczekaj-no, ptaszku, nie śpiesz się. A czemuś
                        to ty przedemną taił, żeś jest pacholikiem pana Skrzetuskiego?</p>
                    <p>— A bo mnie jegomość i nie pytał, a ja sobie myślę: co mam o byle czem mówić.
                        Niech będzie pochwalo...</p>
                    <p>— Poczekaj — mówię. — Listy jakowe od pana wieziesz?</p>
                    <p>— Pańska rzecz pisać, a moja jako sługi oddać, <pb n="013"/>ale jeno temu, do
                        kogo są pisane, zaczem niech mi będzie wolno pożegnać w. w. m. panów.</p>
                    <p>Bohun zmarszczył swe sobole brwi i w ręce klasnął. Natychmiast dwóch semenów
                        wpadło do izby.</p>
                    <p>— Obszukać go! — zawołał, wskazując na Rzędziana.</p>
                    <p>— Jakom żyw, gwałt mi się tu dzieje! — wrzeszczał Rzędzian. — Jam jest też
                        szlachcic, choć sługa, a w. m. panowie w grodzie za ten postępek będziecie
                        odpowiadali.</p>
                    <p>— Bohun! zaniechaj go! — wtrącił pan Zagłoba.</p>
                    <p>Ale tymczasem jeden z semenów znalazł w Rzędzianowem zanadrzu dwa listy i
                        oddał je podpułkownikowi. Bohun kazał zaraz pójść precz semenom, bo nie
                        umiejąc czytać, nie chciał się z tem przed nimi zdradzić. Poczem, zwróciwszy
                        się do Zagłoby, rzekł:</p>
                    <p>— Czytaj, a ja na pachołka uważał będę.</p>
                    <p>Zagłoba przymknął lewe oko, na którem miał skałkę i czytał adres:</p>
                    <p>— „Mnie wielce miłościwej pani i jejmości dobrodzijce J. O. kniahini
                        Kurcewiczowej w Rozłogach“.</p>
                    <p>— Toś ty, rarożku, do Łubniów jechał i nie wiesz gdzie Rozłogi? — rzekł
                        Bohun, poglądając strasznym wzrokiem na Rzędziana.</p>
                    <p>— Gdzie mi kazali, tamem <!-- choice>
                            <orig>jechal!</orig>
                            --><corr>jechał!</corr><!--
                        </choice --> — odparł pachołek.</p>
                    <p>— Mam-li otworzyć? Sigillum szlacheckie święta rzecz — zauważył Zagłoba.</p>
                    <p>— Mnie tu hetman w. dał prawo wszelakie pisma przeglądać. Otwieraj i
                        czytaj.</p>
                    <p>Zagłoba otworzył i czytał:</p>
                    <p>— „Mnie wielce miłościwa pani etc. Donoszę W. <pb n="014"/>M. Pani, jakom już
                        w Kudaku stanął, skąd, daj Boże szczęśliwie, dzisiejszego rana na Sicz
                        jechał będę, a teraz nocą tu piszę, od niespokojności spać nie mogąc, aby
                        was zaś jaka przygoda od tego zbója Bohuna i jego hultajów nie spotkała. A
                        że mnie tu i pan Krzysztof Grodzicki powiadał, że rychło patrzeć, jak wielka
                        wojna wybuchnie, od której się też i czerń podniesie, przeto zaklinam i
                        błagam W. M. panię, byś eo instante, choćby i stepy nie wyschły, choćby
                        wierzchem, zaraz z kniaziówną do Łubniów jechać raczyła i tego nie
                        poniechała, gdyż ja na czas wrócić nie zdołam. Którą prośbę racz W. M. P.
                        zaraz spełnić, abym o szczęśliwość mnie przyrzeczoną mógł być bezpiecznym i
                        za powrotem się rozradować. A co masz W. M. pani z Bohunem kunktować i mnie
                        przyrzekłszy dziewkę, jemu ze strachu piaskiem w oczy rzucać, to lepiej sub
                        tutelam księcia, mego pana się schronić, któren praesidium do Rozłogów
                        wysłać nie omieszka, a tak i majętność ocalicie. Przyczem mam zaszczyt etc.
                        etc.”</p>
                    <p>— Hm! mości Bohunie — rzekł pan Zagłoba — usarz coś rogi ci chce przyprawić.
                        Toście do jednej dziewki szli w koperczaki? Czemuś nie mówił? Aleć się
                        pociesz, bo i mnie się raz zdarzyło...</p>
                    <p>Nagle rozpoczęta facecya skonała na ustach pana Zagłoby. Bohun siedział
                        nieporuszenie przy stole, ale twarz jego była jakby konwulsyami ściągnięta,
                        blada, oczy zamknięte, brwi sfałdowane. Działo się z <!-- choice>
                            <orig>nlm</orig>
                            --><corr>nim</corr><!--
                        </choice --> coś strasznego.</p>
                    <p>— Co tobie? — spytał pan Zagłoba.</p>
                    <p>Kozak począł gorączkowo ręką machać, a z ust jego wyszedł przyciszony,
                        chrapliwy głos:</p>
                    <p>— Czytaj, czytaj drugie pismo.</p>
                    <pb n="015"/>
                    <p>— Drugie jest do kniaziówny Heleny.</p>
                    <p>— Czytaj, czytaj!</p>
                    <p>Zagłoba zaczął:</p>
                    <p>„Najsłodsza umiłowana Halszko, serca mego pani i królowo! Gdy po służbie
                        książęcej jeszcze nie mały czas w tych stronach zostać muszę, piszę tedy do
                        stryjny, abyście do Łubniów zaraz jechały, w których żadna twej niewinności
                        szkoda zdarzyć się od Bohuna nie może i wzajemny afekt nasz na szwank
                        narażon nie będzie...“</p>
                    <p>— Dosyć — krzyknął nagle Bohun i porwawszy się w szale od stołu, skoczył ku
                        Rzędzianowi. Obuch zawarczał w jego ręku i nieszczęsny pacholik, uderzony
                        wprost w piersi, jęknął tylko i zwalił się na podłogę. Obłęd porwał Bohuna:
                        rzucił się na pana Zagłobę i wyrwał mu listy.</p>
                    <p>Zagłoba, porwawszy gąsiorek z miodem, skoczył ku piecowi i krzyczał:</p>
                    <p>— W Imię Ojca i Syna i Ducha Świętego! Człeku, czyś ty się wściekł, czyś
                        oszalał? Uspokójże się, zmityguj! Wsadźże łeb w wiadro, do stu dyabłów —
                        słyszyszże mnie!</p>
                    <p>— Krwi, krwi! — wył Bohun.</p>
                    <p>— Czy ci się rozum pomieszał? Wsadźże łeb w wiadro, mówię ci! Masz już krew,
                        rozlałeś ją i to niewinnie. Już ten nieszczęsny wyrostek nie dysze. Dyabeł
                        cię opętał — alboś sam dyabeł z ostatkiem. Opamiętajże się, a nie, to jechał
                        cię sęk, pogański synu!</p>
                    <p>Tak krzycząc, pan Zagłoba przesunął się z drugiej strony stołu ku Rzędzianowi
                        i schyliwszy się nad nim, jął go macać po piersiach i rękę mu do ust
                        przykładać, z których krew się rzuciła obficie.</p>
                    <p>Bohun uchwycił się tymczasem za głowę i <pb n="016"/>skowyczał, jak ranny
                        wilk. Potem padł na ławę, nie przestając skowyczeć, bo się w nim dusza z
                        wściekłości i bólu rozdarła. Nagle zerwał się, dobiegł do drzwi, wywalił je
                        nogą i wypadł do sieni.</p>
                    <p>— Lećże na złamanie karku! — mruknął do siebie pan Zagłoba. — Leć i rozbij
                        łeb o stajnię albo stodołę, chociaż jako rogal bóść śmiało możesz. A to
                        furia! Jeszczem też nic podobnego w życiu nie widział. Zębami tak kłapał,
                        jak pies na zalotach. Ale ten pachołek żywie jeszcze niebożątko. Dalibóg,
                        jeżeli mu ten miód nie pomoże, to chyba zełgał, że szlachcic.</p>
                    <p>Tak mrucząc, pan Zagłoba wsparł głowę Rzędziana na swych kolanach i począł mu
                        zwolna sączyć trojniak do ust zsiniałych.</p>
                    <p>— Obaczymy, czy masz dobrą krew w sobie — mówił dalej do omdlałego — gdyż
                        żydowska, podlana miodem, albo-li winem, warzy się; chłopska, jako leniwa i
                        ciężka, idzie na spód, a jeno szlachecka animuje się i wyborny tworzy
                        likwor, któren ciału daje męstwo i fantazyą. Innym też nacyom różne dał Pan
                        Jezus napitki, aby zaś każda miała swoję stateczną pociechę...</p>
                    <p>Rzędzian jęknął słabo.</p>
                    <p>— Aha, chcesz więcej! Nie, panie bracie, pozwólże i mnie... ot tak. A teraz,
                        gdyś już dał znak życia, chyba cię przeniosę do stajni i położę gdzie w
                        kącie, aby cię ten smok kozacki do reszty nie rozdarł, gdy wróci.
                        Niebezpieczny to jest przyjaciel — niechże go dyabli porwą, bo widzę, że
                        rękę chyższą ma od rozumu.</p>
                    <p>To rzekłszy, pan Zagłoba podniósł Rzędziana z ziemi, z łatwością znamionującą
                        niezwykłą siłę i wyszedł do sieni, a następnie na podwórzec, na którym
                        kilkunastu <pb n="017"/>semenów grało w kości na rozścielonym na ziemi
                        kilimku. Ujrzawszy go, powitali, on zaś rzekł:</p>
                    <p>— Chłopcy, a wziąćno mi tego pachołka i położyć na sianie. Niech też który
                        skoczy po cyrulika.</p>
                    <p>Rozkaz spełniono natychmiast, bo pan Zagłoba, jako przyjaciel Bohuna, wielkie
                        miał zachowanie u kozaków.</p>
                    <p>— A gdzie to pułkownik? — spytał.</p>
                    <p>— Kazał sobie dać konia i pojechał do kwatery pułkowej, a nam też kazał być w
                        gotowości i konie mieć posiodłane.</p>
                    <p>— To i mój gotowy?</p>
                    <p>— Gotowy.</p>
                    <p>— To dawaj. Znajdę tedy pułkownika przy pułku?</p>
                    <p>— A oto i on nadjeżdża.</p>
                    <p>Rzeczywiście przez sklepioną ciemną bramę domostwa widać było Bohuna
                        nadjeżdżającego z rynku, za nim zaś ukazały się zdala spisy stu
                        kilkudziesięciu mołojców, widocznie gotowych do pochodu.</p>
                    <p>— Na koń! — wołał przez sień Bohun na pozostałych na podwórcu semenów.
                        Wszyscy ruszyli się co żywo, Zagłoba wyszedł przed bramę i spojrzał uważnie
                        na młodego watażkę.</p>
                    <p>— W pochód ruszasz? — spytał go.</p>
                    <p>— Tak jest.</p>
                    <p>— A dokąd czort prowadzi?</p>
                    <p>— Na wesele.</p>
                    <p>Zagłoba przysunął się bliżej.</p>
                    <p>— Bój się Boga, synku! Hetman kazał ci miasta strzedz, a ty i sam jedziesz i
                        semenów wyprowadzasz. Rozkaz złamiesz. Tu tłumy czerni czekają tylko chwili
                        sposobnej, by się na szlachtę rzucić — miasto zgubisz, na gniew hetmański
                        się narazisz.</p>
                    <pb n="018"/>
                    <p>— Na pohybel miastu i hetmanowi!</p>
                    <p>— O głowę twoją idzie.</p>
                    <p>— Na pohybel i mojej głowie!</p>
                    <p>Zagłoba poznał, że próżno było gadać z kozakiem. Zaciął się i choćby siebie i
                        innych miał pogrześć, swego musiał dokazać. Domyślał się też Zagłoba, dokąd
                        wyprawa miała ruszyć, ale sam nie wiedział, co ze sobą począć; jechać z
                        Bohunem, czy zostać. Jechać było niebezpiecznie, bo znaczyło toż samo, co
                        wrazić się w wojennych, surowych czasach, w awanturniczą gardłową sprawę. A
                        zostać? Czerń istotnie czekała tylko wieści z Siczy, chwili hasła do rzezi,
                        a możeby i nie czekała nawet, gdyby nie tysiąc semenów Bohuna i jego wielka
                        powaga na Ukrainie. Mógł się wprawdzie pan Zagłoba schronić i do obozu
                        hetmanów, ale miał swoje powody, dla których tego nie czynił. Była-li to
                        kondemnatka za jakie zabójstwo, czy też mankamencik w księgach, on sam jeden
                        tylko wiedział, dość, że nie chciał w oczy leźć. Żal mu było Czehryna
                        porzucać! Tak mu było dobrze, tak tu nikt o nic nie pytał, tak już pan
                        Zagłoba zżył się tu ze wszystkimi, i ze szlachtą, i z ekonomami
                        starościńskimi i ze starszyzną kozacką. Prawda, że starszyzna rozjechała się
                        teraz, a szlachta siedziała cicho po kątach, bojąc się burzy, ale przecie
                        był Bohun kompan nad kompany, bibosz nad bibosze. Poznawszy się przy
                        szklenicy, zbratali się z Zagłobą od razu. Odtąd nie widziano jednego bez
                        drugiego. Kozak sypał złotem za dwóch, szlachcic łgał, i obu, jako
                        niespokojnym duchom, dobrze było ze sobą.</p>
                    <p>Gdy tedy teraz przyszło albo pozostać w Czehrynie i pod nóż czerni iść, albo
                        jechać z Bohunem, pan Zagłoba zdecydował się na to ostatnie.</p>
                    <pb n="019"/>
                    <p>— Kiedyś taki desperat — rzekł — to pojadę i ja z tobą. Możeć się przydam,
                        albo pohamuję, gdy będzie trzeba. Już my tak dopasowali ze sobą, jako hetka
                        z pętelką, alem się tego wszystkiego nie spodziewał.</p>
                    <p>Bohun nie odrzekł nic. W pół godziny później dwieście semenów stanęło w
                        pochodowym ordynku. Bohun wyjechał na czoło, a z nim i pan Zagłoba. Ruszyli.
                        Chłopi, stojący tu i owdzie kupami na rynku, spoglądali na nich z podełbów i
                        szeptali, zgadując gdzie jadą, czy wrócą prędko, czy nie wrócą.</p>
                    <p>Bohun jechał milczący, zamknięty w sobie, tajemniczy, a posępny jak noc.
                        Semenowie nie pytali, gdzie ich wiedzie. Za nim gotowi byli iść, choćby na
                        kraj świata.</p>
                    <p>Po przeprawie przez Dniepr, wjechali na gościniec łubniański. Konie szły
                        rysią, wzbijając tumany kurzawy, ale że dzień był skwarny, suchy, wkrótce
                        pokryły się pianą. Zwolnili tedy biegu i rozciągnęli się długiem,
                        przerywanem pasmem po gościńcu. Bohun wysunął się naprzód, pan Zagłoba
                        zrównał się z nim, chcąc zacząć rozmowę.</p>
                    <p>Twarz młodego watażki była spokojniejsza, jeno smutek śmiertelny malował się
                        na niej widocznie. Rzekłbyś: dal, w której wzrok ginął po północnej stronie
                        za Kahamlikiem, bieg konia i powietrze stepowe, uciszyły w nim tę burzę
                        wewnętrzną, która się zerwała po przeczytaniu listów, wiezionych przez
                        Rzędziana.</p>
                    <p>— Żar z nieba leci — rzekł pan Zagłoba — aż słoma w butach parzy. I w
                        płóciennym kitlu za gorąco, bo wiatru wcale niema. Bohun, słuchaj-no,
                        Bohun!</p>
                    <p>Watażka spojrzał swemi głębokiemi, czarnemi oczyma, jakby ze snu
                        zbudzony.</p>
                    <p>— Uważ-no, synku — mówił pan Zagłoba — aby <pb n="020"/>cię melankolia nie
                        zajadła, która gdy z wątroby, gdzie jest właściwe jej siedlisko, do głowy
                        uderzy, snadnie rozum pomieszać może. Nie wiedziałem, że tak romansowy z
                        ciebie kawaler. Musiałeś się w maju rodzić, a to jest miesiąc Wenery, w
                        którym taka jest lubość aury, że nawet wiór ku drugiemu wiórowi afekt czuć
                        poczyna, ludzie zaś w onym miesiącu urodzeni większą od innych mają w
                        kościach do białogłów ciekawość. Wszelako ten wygrał, kto się pohamować
                        potrafi, dlatego radzę ci: lepiej ty zemsty poniechaj. Do Kurcewiczów
                        słuszny możesz mieć rankor, ale albo to jedna dziewka na świecie?</p>
                    <p>Bohun, jak gdyby nie Zagłobie, jeno własnemu żalowi odpowiadając, ozwał się
                        głosem do zawodzenia, niż do mowy, podobniejszym:</p>
                    <p>— Jedna ona zuzula, jedna na świecie!</p>
                    <p>— Choćby też i tak było, to skoro ona do innego kuka, nic z tego. Słusznie
                        mówią, że serce jest to wolentarz, któren pod jakim chce znakiem służyć, pod
                        takim służy. Zważ przytem, że dziewka to jest wielkiej krwi, bo Kurcewicze,
                        słyszę, od książąt ród wywodzą... Wysokie to progi.</p>
                    <p>— Do czorta-że wasze progi, wasze rody, wasze pergaminy — tu watażka uderzył
                        z całą siłą w głownię szabli — ot mnie ród, ot mnie prawo i pergamin, ot
                        mnie swat i drużba! O zdrajcy! o wraża krew przeklęta! Dobry wam był kozak,
                        druh był i brat, do Krymu z nim chodzić, dobro tureckie brać, łupem się
                        dzielić. Ej, hołubili i synkiem zwali, i dziewkę przyrzekli, a teraz co?
                        Przyszedł szlachcic, Laszek cacany, i ot, kozaka, synka i druha odstąpili —
                        duszę wydarli, serce wydarli, innemu donia, a ty choć ziemię gryź, ty
                        kozacze, terpy, terpy!...</p>
                    <pb n="021"/>
                    <p>Watażce głos zadrgał; zęby ścisnął, pięściami o pierś szeroką tętnić począł,
                        aż echo, jak z podziemia, z niej wychodziło.</p>
                    <p>Nastała chwila milczenia. Bohun oddychał ciężko. Ból i gniew targały
                        naprzemian zdziczałą, nieznającą hamulca duszę kozaka. Zagłoba czekał, aż
                        się zmorduje i uspokoi.</p>
                    <p>— Co tedy chcesz czynić, junaku nieszczęsny, jak postąpisz?</p>
                    <p>— Ja kozak — po kozacku!</p>
                    <p>— Hm, już widzę, co to będzie. Ale mniejsza z tem. Jedno ci tylko powiem, że
                        to jest państwo wiśniowieckie i do Łubniów niedaleko. Pisał pan Skrzetuski
                        onej kniahini, żeby się tam z dziewką schroniła, to znaczy, że one są pod
                        książęcą opieką, a książę srogi lew...</p>
                    <p>— I chan lew, a ja mu w gardziel właził i ogniem w ślepie świecił.</p>
                    <p>— Co ty, szalona głowo, księciu chcesz wojnę wypowiadać?</p>
                    <p>— Chmiel i na hetmanów się porwał. Co mnie wasz książę!</p>
                    <p>Pan Zagłoba stał się jeszcze niespokojniejszy.</p>
                    <p>— Tfu! do dyabła. A to po prostu rebelią pachnie? Vis armata, raptus puellae
                        i rebelia — to niby kat, szubienica i stryczek. Dobra szóstka, możesz nią
                        zajechać, jeśli nie daleko, to wysoko. Kurcewicze też bronić się będą.</p>
                    <p>— Taj co? Albo mnie pohybel, albo im. Ot, ja <hi>duszu by shubyw</hi> za
                        nich, za Kurcewiczów, oni mi byli bracia, a stara kniahini mać, której ja w
                        oczy jak pies patrzył! A jak Wasila Tatary złapały, tak kto do Krymu
                        poszedł, kto go odbił? — ja; kochał ich i służył im jak rab, bo myślał, że
                        tę dziewczynę wysłużę. A oni za to <pb n="022"/><hi>prodały, prodały mene
                            jak raba, na złuju dolu i na neszczatje</hi>... Wygnali precz — no, tak
                        i pójdę, tylko się wprzód pokłonię; za sól i chleb, com u nich jadł, po
                        kozacku zapłacę — i pójdę, bo swoją drogę <hi>znaju</hi>.</p>
                    <p>— I gdzie pójdziesz, gdy z księciem zaczniesz, do Chmiela obozu?</p>
                    <p>— Żeby mnie tę dziewkę dali, jaby był wasz lacki brat, wasz druh, wasza
                        szabla, <hi>dusza wasza zaklataja</hi>, wasz pies. I wziąłby swoich semenów,
                        innych z Ukrainy skrzyknął, taj na Chmiela i na rodzonych braci zaporoskich
                        ruszył i kopytami rozniósł. A chciałby za to nagrody — nie! Ot, wziąłby
                        dziewczynę i za Dniepr ruszył, na Boży step, na dzikie ługi, na ciche wody —
                        i mnieby było dosyć a teraz...</p>
                    <p>— Teraześ się wściekł.</p>
                    <p>Watażka nic nie odrzekł, konia nahajem uderzył i pomknął naprzód, a pan
                        Zagłoba począł rozmyślać, w jakie to tarapaty się dostał. Nie ulegało
                        wątpliwości, że Bohun zamierzał na Kurcewiczów napaść, krzywdę swą pomścić i
                        dziewczynę przemocą zabrać. I w tej imprezie byłby mu jeszcze pan Zagłoba
                        kompanii dotrzymał. Na Ukrainie trafiały się takie sprawy często, a czasem i
                        uchodziły płazem. Wprawdzie, gdy gwałtownik nie był szlachcicem, rzecz
                        wikłała się i stawała się niebezpieczniejszą, ale za to wymiar
                        sprawiedliwości na kozaku był trudny, bo gdzie go było szukać i łapać? Po
                        przestępstwie zbiegał w dzikie stepy, gdzie ręka ludzka nie sięgała — i tyle
                        go widziano — a gdy wybuchła wojna, gdy Tatarzy kraj naszli, wtedy
                        przestępca wypływał znowu, bo wtedy spały prawa. Tak mógł uchronić się od
                        odpowiedzialności i Bohun, a pan Zagłoba nie potrzebował mu przecie czynnie
                        pomagać i brać na <pb n="023"/>siebie połowy winy. Nie byłby wreszcie tego w
                        żadnym razie czynił, bo choć mu Bohun był przyjacielem, wszelako nie
                        wypadało Zagłobie, szlachcicowi, w komitywę z kozakiem przeciw szlachcie
                        wchodzić, zwłaszcza że pana Skrzetuskiego znał i pił z nim. Pan Zagłoba był
                        warchoł nielada, ale jego warcholstwo miało pewną miarę. Hulać po karczmach
                        czehryńskich z Bohunem i inną starszyzną kozacką, zwłaszcza za ich pieniądze
                        — i owszem; wobec gróźb kozackich dobrze nawet było takich ludzi mieć
                        przyjaciółmi. Pan Zagłoba o skórę swą, choć tu i owdzie poszczerbioną, dbał
                        wielce — aż naraz spostrzegł, że i przez tę przyjaźń wlazł w okrutne błoto.
                        Bo było jasnem, że jeśli Bohun dziewczynę, narzeczoną książęcego porucznika
                        i ulubieńca, porwie, to z księciem zadrze, a wtedy nie pozostanie mu nic
                        innego, jak do Chmielnickiego uciec i do buntu się przyłączyć. Na to kładł
                        pan Zagłoba w myśli stanowcze co do swojej osoby veto, bo do buntu
                        przyłączać się dla pięknych oczu Bohuna nie miał wcale zamiaru, a w dodatku
                        księcia bał się, jak ognia.</p>
                    <p>— Tfu! tfu! — mruczał sobie teraz — dyabłam za ogon kręcił, a on mnie będzie
                        teraz za łeb kręcił — i ukręci. Niech piorun trzaśnie tego watażkę z
                        białogłowską twarzą, a tatarską ręką. Otom się wybrał na wesele, czyste psie
                        wesele, jak mnie Bóg miły. Niech piorun trzaśnie wszystkich Kurcewiczów i
                        wszystkie podwiki. Co mnie do nich, już mnie one nie potrzebne. Na kim się
                        zmełło, na mnie się skrupi. I za co? czy to ja się chcę żenić? Niech się
                        dyabeł żeni, mnie wszystko jedno; co ja mam do roboty w tej imprezie! Pójdę
                        z Bohunem, to mnie Wiśniowiecki ze skóry obedrze; pójdę od Bohuna, to mnie
                        chłopi zatłuką, albo i on sam nie <pb n="024"/>czekając. Najgorzej to z
                        grubijany się bratać. Dobrze mi tak. Wolałbym być tym koniem, na którym
                        siedzę, niż Zagłobą. Na błaznam kozackiego wyszedł, przy paliwodzie się
                        wieszałem, słusznie przeto na obie strony skórę mi wytatarują.</p>
                    <p>Tak rozmyślając, spocił się bardzo pan Zagłoba i w jeszcze gorszy wpadł
                        humor. Upał był wielki koń ciężko niósł, bo dawno nie chodził, a pan Zagłoba
                        był człowiek korpulentny. Miły Boże, coby był za to dał, żeby teraz w
                        chłodku, w gospodzie, nad szklenicą zimnego piwa siedzieć, nie po upale się
                        kołatać i pędzić spalonym stepem.</p>
                    <p>Chociaż Bohun przynaglał, zwolnili jednak biegu, bo żar był straszny. Popaśli
                        trochę konie, przez ten czas zaś Bohun z essaułami rozmawiał, widocznie
                        dawał im rozkazy, co mają czynić, bo dotychczas nie wiedzieli nawet, gdzie
                        jadą. Do uszu Zagłoby doszły ostatnie słowa rozkazu:</p>
                    <p>— Czekać wystrzału.</p>
                    <p>— Dobrze, bat’ku.</p>
                    <p>Bohun zwrócił się nagle ku niemu:</p>
                    <p>— Ty jedziesz ze mną naprzód.</p>
                    <p>— Ja? — rzekł Zagłoba z widocznym złym humorem — ja cię tak kocham, żem już
                        jedną połowę duszy dla ciebie wypocił, czemubym nie miał i drugiej wypocić.
                        My jak kontusz i podszewka; mam nadzieję, że nas dyabli razem wezmą, co mi
                        jest wszystko jedno, bo już myślę, że i w piekle nie może być goręcej.</p>
                    <p>— Jedźmy.</p>
                    <p>— Na złamanie karku.</p>
                    <p>Ruszyli naprzód, a za nimi wkrótce i kozacy. Ale <pb n="025"/>ci ostatni
                        postępowali zwolna, tak, iż wkrótce znacznie zostali w tyle — a w końcu
                        znikli z oczu.</p>
                    <p>Bohun z Zagłobą jechali obok siebie w milczeniu, obaj zamyśleni głęboko.
                        Zagłoba targał wąsy i widocznem było, że pracuje ciężko głową; może sobie
                        układał, jakimby sposobem mógł się z całej tej sprawy salwować. Chwilami
                        mruczał coś do siebie półgłosem, to znów na Bohuna spoglądał, na którego
                        twarzy malowały się naprzemian to niepohamowany gniew, to smutek.</p>
                    <p>— Dziw — myślał sobie Zagłoba, że taki gładysz, a i dziewki nawet sobie nie
                        umiał skonwinkować. Kozak jest — to prawda — ale rycerz znamienity i
                        podpułkownik, któren też prędzej później, jeśli tylko do rebelii nie
                        przystanie, będzie nobilitowany, co wcale od niego zależy. A już pan
                        Skrzetuski, zacny kawaler — i przystojny, ale z tym malowanym watażką na
                        urodę i porównać się nie może. Hej, wezmą też się oni za łby, jak się
                        spotkają, bo obaj zabijaki nielada.</p>
                    <p>— Bohun, znasz-li dobrze pana Skrzetuskiego? — spytał nagle Zagłoba.</p>
                    <p>— Nie — odparł krótko watażka.</p>
                    <p>— Ciężką będziesz miał z nim przeprawę. Widziałem go też, jak sobie
                        Czaplińskim drzwi otwierał. Goliat to jest i do wypitki i do wybitki.</p>
                    <p>Watażka nie odpowiedział — i znowu obaj pogrążyli się we własne myśli i
                        własne frasunki, którym wtórując, pan Zagłoba powtarzał od czasu do czasu:
                        „tak, tak, niema rady!“ Upłynęło kilka godzin. Słońce powędrowało gdzieś het
                        na zachód, ku Czehrynowi; od wschodu powiał wietrzyk chłodny. Pan Zagłoba
                        zdjął kołpaczek rysi, przeciągnął ręką po spoconej głowie i powtórzył raz
                        jeszcze:</p>
                    <pb n="026"/>
                    <p>— Tak, tak, niema rady!</p>
                    <p>Bohun obudził się, jak ze snu.</p>
                    <p>— Co rzekłeś? — spytał.</p>
                    <p>— Mówię, że już zaraz ciemno będzie. Czy daleko jeszcze?</p>
                    <p>— Niedaleko.</p>
                    <p>Po godzinie ściemniło się rzeczywiście. Ale już też wjechali w jar lesisty,
                        wreszcie na końcu jaru błysnęło światełko.</p>
                    <p>— To Rozłogi! — rzekł nagle Bohun.</p>
                    <p>— Tak! Brr! coś jakoś chłodno w tym jarze.</p>
                    <p>Bohun wstrzymał konia.</p>
                    <p>— Czekaj! — rzekł.</p>
                    <p>Zagłoba spojrzał na niego. Oczy watażki, które miały tę własność, że świeciły
                        w nocy, pałały teraz jak dwie pochodnie.</p>
                    <p>Obaj przez długi czas stali nieruchomie na skraju jaru. Nakoniec zdala dało
                        się słyszeć parskanie koni.</p>
                    <p>To kozacy Bohunowi nadjeżdżali zwolna z głębi lasu.</p>
                    <p>Essauł zbliżył się po rozkazy, które Bohun wyszeptał mu do ucha, poczem
                        kozacy zatrzymali się znowu.</p>
                    <p>— Jedźmy! — rzekł do Zagłoby Bohun.</p>
                    <p>Po chwili ciemne masy budowli dworskich, lamusy i żórawle studzienne
                        zarysowały się przed ich oczyma. We dworze było cicho. Psy nie szczekały.
                        Wielki złoty księżyc świecił nad domostwami. Z sadu dochodził zapach kwiatów
                        wiśni i jabłoni — wszędzie tak było spokojnie, noc tak cudna, że zaiste
                        brakło tylko tego, aby jaki teorban ozwał się gdzieś pod oknami pięknej <!-- choice>
                            <orig>księżnlczki</orig>
                            --><corr>księżniczki</corr><!--
                        </choice -->.</p>
                    <p>W niektórych oknach było jeszcze światło.</p>
                    <p>Dwaj jeźdźcy zbliżyli się do bramy.</p>
                    <pb n="027"/>
                    <p>— Kto tam? — ozwał się głos nocnego stróża.</p>
                    <p>— Nie poznajesz mnie, Maksym?</p>
                    <p>— To wasza miłość. Sława Bohu!</p>
                    <p>— Na wiki wików. Otwieraj. A co tam u was?</p>
                    <p>— Wszystko dobrze. Wasza miłość dawno nie była w Rozłogach.</p>
                    <p>Zawiasy bramy zaskrzypiały przeraźliwie, most spadł na fosę i dwaj jeźdźcy
                        wjechali na majdan.</p>
                    <p>— A słuchaj Maksym, nie zamykaj bramy i nie podnoś mostu, bo zaraz
                        wyjeżdżam.</p>
                    <p>— To wasza miłość jak po ogień?</p>
                    <p>— Tak jest. Konie przywiąż do palika.</p>
                </div>
                <pb n="028"/>
                <div type="chapter">
                    <head>ROZDZIAŁ II.</head>
                    <p>Kurcewiczowie nie spali jeszcze. Jedli wieczerzę w owej sieni <!-- choice>
                            <orig>napełnlonej</orig>
                            --><corr>napełnionej</corr><!--
                        </choice --> zbroją, która szła przez całą szerokość domu, od majdanu, aż do
                        sadu z drugiej strony. Na widok Bohuna i pana Zagłoby, zerwali się na równe
                        nogi. Na twarzy kniahini odbiło się nietylko zdziwienie, ale
                        nieukontentowanie i przestrach zarazem. Młodych kniaziów było tylko dwóch:
                        Symeon i Mikołaj.</p>
                    <p>— Bohun! — rzekła kniahini. — A ty tu co robisz?</p>
                    <p>— Przyjechał się wam pokłonić, maty. A co, nie radziście mi?</p>
                    <p>— Radam ci, rada, jeno się dziwię, żeś przybył, bo słyszałam, że w Czehrynie
                        stróżujesz. A kogo to nam Bóg z tobą zesłał?</p>
                    <p>— To jest pan Zagłoba, szlachcic, mój przyjaciel.</p>
                    <p>— Radziśmy waszmości — rzekła kniahini.</p>
                    <p>— Radziśmy — powtórzyli Symeon i Mikołaj.</p>
                    <p>— Mościa pani! — rzecze szlachcic. — Prawda, że gość nie w porę gorszy od
                        Tatarzyna, aleć i to wiadomo, że kto do nieba chce iść, ten musi podróżnego
                        w dom przyjąć, głodnego nakarmić, spragnionego napoić...</p>
                    <p>— Siadajcie tedy, jedzcie i pijcie — mówiła stara kniahini. — Dziękujemy,
                        żeście przyjechali. No, no <pb n="029"/>Bohun, alem <!-- choice>
                            <orig>slę</orig>
                            --><corr>się</corr><!--
                        </choice --> ciebie nie spodziewała, chyba, że sprawę masz do nas.</p>
                    <p>— Może i mam — rzeki zwolna watażka.</p>
                    <p>— Jaką? — pytała niespokojnie kniahini.</p>
                    <p>— Przyjdzie pora, to pogadamy. Dajcie odpocząć. Z Czehryna prosto jadę.</p>
                    <p>— To widać było ci pilno do nas?</p>
                    <p>— A gdzieby mnie miało być pilno, jeśli nie do was? A kniaziówna-donia
                        zdrowa?</p>
                    <p>— Zdrowa — rzekła sucho kniahini.</p>
                    <p>— Chciałbym też nią oczy ucieszyć.</p>
                    <p>— Helena spi.</p>
                    <p>— To szkoda. Bo ja długo nie zabawię.</p>
                    <p>— A gdzie jedziesz?</p>
                    <p>— Wojna, maty! Niema na nic czasu. Lada chwila hetmani w pole wyprawią, a żal
                        będzie zaporożców bić. Mało to razy my z nimi jeździli po dobro tureckie —
                        prawda, kniaziowie? — po morzu pływali, sól i chleb razem jedli, pili i
                        hulali, a teraz my im wrogi.</p>
                    <p>Kniahini spojrzała bystro na Bohuna. Przez głowę przeszła jej myśl, że może
                        Bohun ma zamiar połączyć się z rebelią i przyjechał jej synów wybadać.</p>
                    <p>— A ty co myślisz robić? — spytała.</p>
                    <p>— Ja, maty? a cóż? ciężko swoich bić, ale trzeba.</p>
                    <p>— Tak i my uczynimy — rzekł Simeon.</p>
                    <p>— Chmielnicki zdrajca! — dodał młody Mikołaj.</p>
                    <p>— Na pohybel zdrajcom! — rzekł Bohun.</p>
                    <p>— Niech im kat świeci — dokończył Zagłoba.</p>
                    <p>Bohun znów mówić począł:</p>
                    <p>— Tak to na świecie. Kto ci dziś przyjacielem, jutro Judaszem. Nikomu nie
                        można wierzyć na świecie.</p>
                    <p>— Jeno dobrym ludziom — rzekła kniahini.</p>
                    <pb n="030"/>
                    <p>— Pewnie, że dobrym ludziom można wierzyć. Dlatego ja też wam wierzę i kocham
                        was, bo wyście dobrzy ludzie, nie zdrajcy...</p>
                    <p>Było coś tak dziwnego w głosie watażki, że przez chwilę zapanowało głębokie
                        milczenie. Pan Zagłoba patrzył na kniahinię i mrugał swojem zdrowem okiem, a
                        kniahini utkwiła wzrok w Bohunie.</p>
                    <p>Ten mówił dalej:</p>
                    <p>— Wojna nie żywi ludzi, jeno morzy, dlatego chciał ja was jeszcze widzieć,
                        zanim ruszę. Kto wie czy wrócę, a wyby mnie żałowali, bo wy moje druhy
                        serdeczne, nieprawda?</p>
                    <p>— Tak nam dopomóż Bóg! Od małego cię znamy.</p>
                    <p>— Ty nasz brat — dodał Siemion.</p>
                    <p>— Wy kniazie, wy szlachta, a wy kozakiem nie gardzili, w dom przygarnęli i
                        krewną-donię obiecali, bo wy wiedzieli, że dla kozaka bez niej ni życia, ni
                        bycia, tak się i zmiłowali nad kozakiem.</p>
                    <p>— Niema o czem i mówić — rzekła śpiesznie kniahini.</p>
                    <p>— Nie, maty, jest o czem mówić, bo wy moi dobrodzieje, a ja też prosił tego
                        oto szlachcica, przyjaciela mego, żeby mnie za syna wziął i do herbu
                        przypuścił, aby wy nie mieli wstydu, oddając krewniaczkę kozakowi. Na co pan
                        Zagłoba się zgodził i my oba będziem się starać o pozwolenie u sejmu, a po
                        wojnie pokłonię się panu hetmanowi w., któren na mnie łaskaw, może poprze,
                        on przecie i Krzeczowskiemu nobilitacyą wyrobił.</p>
                    <p>— Boże ci dopomóż — rzekła kniahini.</p>
                    <p>— Wy szczerzy ludzie — i ja wam dziękuję. Ale przed wojną chciałby jeszcze
                        raz z waszych ust usłyszeć, że wy mnie donię dajecie i że słowo wasze
                        zdzierżycie. <pb n="031"/>Słowo szlacheckie nie dym — a wy przecie szlachta,
                        wy kniazie.</p>
                    <p>Watażka mówił głosem powolnym i uroczystym, ale w mowie jego drgała zarazem
                        jakby groźba, zapowiadająca, że trzeba się zgodzić na wszystko, czego
                        żądał.</p>
                    <p>Stara kniahini spojrzała na synów, ci na nią, i przez chwilę trwało
                        milczenie. Nagle raróg siedzący na berle pod ścianą zakwilił, choć do świtu
                        było jeszcze daleko; za nim ozwały się inne, wielki berkut zbudził się,
                        strząsnął skrzydła i krakać począł.</p>
                    <p>Łuczywo palące się w grzebach przygasło. W izbie zrobiło się ciemnawo i
                        ponuro.</p>
                    <p>— Mikołaj, popraw ogień — rzekła kniahini.</p>
                    <p>Młody kniaź dorzucił łuczywa.</p>
                    <p>— Cóż, przyrzekacie? — pytał Bohun.</p>
                    <p>— Musimy Heleny spytać.</p>
                    <p>— Niech ona mówi za siebie, wy za siebie: przyrzekacie?</p>
                    <p>— Przyrzekamy — rzekła kniahini.</p>
                    <p>— Przyrzekamy — powtórzyli kniaziowie.</p>
                    <p>Bohun wstał <!-- choice>
                            <orig>nagłe</orig>
                            --><corr>nagle</corr><!--
                        </choice --> i zwróciwszy się do Zagłoby, rzekł donośnym głosem:</p>
                    <p>— Mości Zagłobo! Pokłoń się i ty o dziewkę, może i tobie przyrzekną.</p>
                    <p>— Co ty, kozacze, upił się!? — zawołała kniahini.</p>
                    <p>Bohun, zamiast odpowiedzi, wydobył list Skrzetuskiego i zwróciwszy się do
                        Zagłoby, rzekł:</p>
                    <p>— Czytaj.</p>
                    <p>Zagłoba wziął list i począł go czytać wśród głuchego milczenia.</p>
                    <p>Gdy skończył, Bohun skrzyżował ręce na piersiach.</p>
                    <p>— Komu tedy dziewkę dajecie? — spytał.</p>
                    <pb n="032"/>
                    <p>— Bohun!</p>
                    <p>Głos watażki stał się podobny do syku węża.</p>
                    <p>— Zdrajcy, oczajdusze, psiawiary, judasze!...</p>
                    <p>— Hej, synkowie, do szabel! — krzyknęła kniahini.</p>
                    <p>Kurcewicze skoczyli piorunem ku ścianom i porwali za broń.</p>
                    <p>— Mości panowie, spokojnie! — zawołał Zagłoba.</p>
                    <p>Ale nim domówił, Bohun wyrwał pistolet z za pasa i wystrzelił.</p>
                    <p>— Jezus! — jęknął kniaź Siemion, postąpił krok naprzód, rękami jął bić
                        powietrze i upadł ciężko na ziemię.</p>
                    <p>— Służba, na pomoc! — wołała rozpaczliwie kniahini.</p>
                    <p>Ale w tejże chwili, na dziedzińcu i od strony sadu huknęły inne wystrzały,
                        drzwi i okna wyleciały z łoskotem i kilkudziesięciu semenów wpadło do
                        sieni.</p>
                    <p>— Na pohybel! — zabrzmiały dzikie głosy.</p>
                    <p>Na majdanie ozwał się dzwon na trwogę. Ptactwo w sieni poczęło wrzeszczeć;
                        hałas, strzelanina i krzyki zastąpiły niedawną ciszę uśpionego dworu.</p>
                    <p>Stara kniahini rzuciła się, wyjąc jak wilczyca, na ciało Simeona, drgające w
                        ostatnich konwulsyach, ale wnet dwóch semenów porwało ją za włosy i
                        odciągnęło na stronę, a tymczasem młody Mikołaj, przyparty w kąt sieni,
                        bronił się z wściekłością i lwią odwagą.</p>
                    <p>— <hi>Procz!</hi> — krzyknął nagle Bohun na otaczających go kozaków —
                            <hi>procz!</hi> — powtórzył grzmiącym głosem.</p>
                    <p>Kozacy cofali się. Sądzili, że watażka chce ocalić życie młodzieńcowi. Ale
                        Bohun z szablą w ręku sam rzucił się na kniazia.</p>
                    <pb n="033"/>
                    <p>Rozpoczęła się straszna pojedyncza walka, na którą kniahini, trzymana za
                        włosy przez cztery żelazne dłonie, patrzyła pałającemi oczyma i z otwartemi
                        usty. Młody kniaź zwalił się jak burza na kozaka, który, cofając się zwolna,
                        wywiódł go na środek sieni. Nagle przysiadł, odbił potężnie cios i z obrony
                        przeszedł do ataku.</p>
                    <p>Kozacy, zatrzymawszy dech w piersiach, pospuszczali szable na dół i stali jak
                        wryci, śledząc oczyma przebieg walki.</p>
                    <p>W ciszy słychać było tylko oddech i sapanie walczących, zgrzyt zębów i świst
                        lub ostry dźwięk uderzających o siebie mieczy.</p>
                    <p>Przez chwilę zdawało się, że watażka ulegnie olbrzymiej sile i zaciętości
                        młodzieńca, gdyż znowu począł się cofać i słaniać. Twarz przeciągnęła mu się
                        jakby z wysilenia. Mikołaj podwoił ciosy, kurzawa wstała z podłogi i
                        przesłoniła obłokiem walczących, ale przez jej kłęby semenowie dojrzeli
                        krew, spływającą po twarzy watażki.</p>
                    <p>Nagle Bohun uskoczył w bok, kniaziowe ostrze trafiło w próżnię, Mikołaj
                        zachwiał się od zamachu i pochylił naprzód, a w tej samej chwili kozak ciął
                        go w kark tak straszliwie, że kniaź zwalił się, jakby gromem rażony.</p>
                    <p>Krzyki radosne kozaków pomieszały się z nieludzkim wrzaskiem kniahini.
                        Zdawało się, że od wrzasków powala pęknie. Walka była skończona, kozactwo
                        rzuciło się na broń zawieszoną na ścianach i poczęło ją zdzierać, wyrywając
                        sobie wzajemnie kosztowniejsze szable i handżary, depcąc po trupach kniaziów
                        i własnych towarzyszów, którzy legli z ręki Mikołaja. Bohun pozwalał na
                        wszystko. Stał on we drzwiach, prowadzących do komnat Heleny, zagradzając
                        drogę, i oddychał ciężko ze <pb n="034"/>zmęczenia. Twarz miał bladą i
                        pokrwawioną, gdyż dwa razy ostrze kniazia dotknęło jego głowy. Błędny wzrok
                        jego przenosił się z trupa Mikołaja na trupa Simeona, a czasem padał na
                        zsiniałe oblicze kniahini, którą mołojcy, trzymając za włosy, przyciskali
                        kolanami do ziemi, bo się rwała z ich rąk do trupów dzieci.</p>
                    <p>Wrzask i zamieszanie w sieni powiększało się z każdą chwilą. Kozacy ciągnęli
                        na powrozach czeladź Kurcewiczów i mordowali ją bez litości. Podłoga była
                        zalana krwią i zapełniona trupami, dymem od wystrzałów, ściany już obdarte,
                        ptactwo nawet pobite.</p>
                    <p>Nagle drzwi, pod któremi stał Bohun, otworzyły się na rozcież. Watażka
                        obrócił się i cofnął nagle.</p>
                    <p>We drzwiach ukazał się ślepy Wasil, a obok niego Helena, ubrana w białe
                        giezło, blada sama jak giezło, z oczyma rozszerzonemi z przerażenia, z
                        otwartemi usty.</p>
                    <p>Wasil niósł krzyż, który trzymał na wysokości twarzy, w obu dłoniach. Wśród
                        zamieszania, panującego w sieni, wobec trupów, krwi rozlanej kałużami na
                        podłodze, połysku szabel i rozpłomienionych źrenic, dziwnie uroczyście
                        wyglądała ta postać wysoka, wynędzniała, z siwiejącym włosem i czarnemi
                        jamami zamiast oczu. Rzekłbyś duch, albo trup, który zrzucił całun i
                        przychodzi karać zbrodnię.</p>
                    <p>Krzyki umilkły. Kozacy cofali się przerażeni, ciszę przerwał spokojny, ale
                        bolesny i jęczący głos kniazia.</p>
                    <p>— W imię Ojca, i Spasa, i Ducha i Świętej przeczystej! mężowie, którzy
                        przychodzicie z dalekich stron, zali przychodzicie w imię Boże?</p>
                    <p>„Albowiem: <hi>„błogosławiony mąż w drodze, który idąc, opowiada słowo
                            Boże“</hi>.</p>
                    <pb n="035"/>
                    <p>„A wy zali dobrą nowinę niesiecie? zali jesteście apostołami?“</p>
                    <p>Cisza śmiertelna zapanowała po słowach Wasila, on zaś zwrócił się zwolna z
                        krzyżem w jedną stronę, następnie w drugą, i mówił dalej:</p>
                    <p>— Gorze wam, bracia, bo którzy dla zysku lub zemsty wojnę czynią, mają być
                        potępieni na wieki...</p>
                    <p>...Módlmy się, abyśmy zaznali miłosierdzia. Gorze wam, bracia, gorze mnie! O!
                        o! o!</p>
                    <p>Jęk wyrwał się z piersi kniazia.</p>
                    <p>— Hospody pomyłuj! — ozwały się głuche głosy mołojców, którzy pod wpływem
                        nieopisanego strachu, poczęli się żegnać przerażeni.</p>
                    <p>Nagle dał się słyszeć dziki, przeraźliwy krzyk kniahini:</p>
                    <p>— Wasil, Wasil!...</p>
                    <p>Było w jej głosie coś tak rozdzierającego, jakby to był ostatni głos rwącego
                        się życia. Jakoż gniotący ją kolanami mołojcy uczuli, że już nie usiłuje się
                        wyrwać z ich rąk.</p>
                    <p>Kniaź drgnął, ale wnet zastawił się krzyżem od strony, z której dochodził
                        głos, i odrzekł:</p>
                    <p>— Duszo potępiona, wołająca z głębokości, gorze ci!</p>
                    <p>— Hospody pomyłuj! — powtórzyli kozacy.</p>
                    <p>— Do mnie, semenowie! — zawołał w tej chwili Bohun i zachwiał się na
                        nogach.</p>
                    <p>Kozacy skoczyli i podparli go pod ramiona.</p>
                    <p>— Bat’ku! tyś ranny?</p>
                    <p>— Tak jest! Ale to nic! Krew mnie uszła. Hej chłopcy! strzedz mi tej doni,
                        jak oka w głowie... Dom otoczyć, nikogo nie wypuszczać... Kniaziówno...</p>
                    <pb n="036"/>
                    <p>Nie mógł więcej mówić, wargi mu zbielały, a oczy zaszły mgłą.</p>
                    <p>— Przenieść atamana do komnat! — zawołał pan Zagłoba, który, wylazłszy z
                        jakiegoś kąta, niespodzianie pojawił się przy Bohunie. — To nic, to nic —
                        mówił, zmacawszy palcami rany. — Jutro zdrów będzie. Już ja się nim zajmę.
                        Chleba z pajęczyną mi ugnieść. Wy, chłopcy, ruszajcie sobie do dyabła
                        pohulać z dziewkami w czeladnej, bo nic tu po was, a dwóch niech zaniesie
                        atamana. Bierzcie go. Ot tak. Ruszajcieże do licha, czego stoicie? Domu mi
                        pilnować — ja sam będę doglądał.</p>
                    <p>Dwóch semenów poniosło Bohuna do przyległej izby, reszta wyszła z sieni.</p>
                    <p>Zagłoba zbliżył się do Heleny i mrugając mocno okiem, rzekł szybko a
                        cicho:</p>
                    <p>— Jam przyjaciel pana Skrzetuskiego, nie bój się. Odprowadź jeno spać swojego
                        proroka i czekaj na mnie.</p>
                    <p>To rzekłszy, wyszedł do izby, w której dwóch essaułów złożyło na sofie
                        tureckiej Bohuna. Wnet wysłał ich po chleb i pajęczynę, a gdy je
                        przyniesiono z czeladnej, zajął się opatrunkiem młodego atamana, z całą
                        biegłością, jaką wówczas każdy szlachcic posiadał, a której nabywał,
                        sklejając łby porozbijane w pojedynkach, lub na sejmikach.</p>
                    <p>— A powiedzcie też semenom — rzekł do essaułów — że jutro ataman zdrów będzie
                        jak ryba, żeby się zaś o niego nie troszczyli. Oberwał, bo oberwał, ale
                        gracko się spisał i jutro jego wesele, chociaż i bez popa. Jeśli jest w domu
                        piwniczka, to sobie możecie pozwolić. Ot, już i ranki przewiązane. Idźcieże
                        teraz, by ataman miał spokój.</p>
                    <pb n="037"/>
                    <p>Essaułowie ruszyli ku drzwiom.</p>
                    <p>— A nie wypijcie tam całej piwnicy — rzeki jeszcze pan Zagłoba.</p>
                    <p>I siadłszy przy wezgłowiu watażki, wpatrzył się w niego uważnie.</p>
                    <p>— No, czort cię nie weźmie od tych ran, chociażeś dostał dobrze. Ze dwa dni
                        ni ręką, ni nogą nie ruszysz — mruczał sam do siebie, patrząc na bladą twarz
                        i zamknięte oczy kozaka. — Szabla nie chciała katu krzywdy zrobić, boś ty
                        jego własność i od niego się nie wywiniesz. Gdy cię powieszą, dyabeł zrobi z
                        ciebie kukłę dla swoich dzieci, boś gładki. Nie, braciszku, pijesz ty
                        dobrze, ale ze mną dłużej nie będziesz pił. Szukaj ty sobie kompanii między
                        rakarzami, bo widzę, że lubisz dusić, ale ja nie będę z tobą szlacheckich
                        dworów po nocach napadał. Niech ci kat świeci, niech ci świeci!</p>
                    <p>Bohun jęknął z cicha.</p>
                    <p>— O, jęcz, o, wzdychaj! Jutro będziesz lepiej wzdychał. Poczekajże, tatarska
                        duszo, kniaziówny ci się zachciało? Ba, nie dziwię ci się, dziewka specyał,
                        ale jeśli ty go pokosztujesz, to niech mój dowcip psi zjedzą. Pierwej mi też
                        włosy na dłoni wyrosną...</p>
                    <p>Gwar zmieszanych głosów doszedł z majdanu do uszu pana Zagłoby.</p>
                    <p>— Aha, pewnie się już do piwniczki dobrali — mruknął. — Popijcie się jak
                        bąki, żeby się wam dobrze spało, już ja będę czuwał za was wszystkich, choć
                        nie wiem, jeżeli radzi jutro z tego będziecie.</p>
                    <p>To rzekłszy, wstał zobaczyć, azali rzeczywiście mołojcy zabrali już znajomość
                        z kniaziowską piwnicą, i wszedł naprzód do sieni. Sień wyglądała strasznie.
                        Na <pb n="038"/>środku leżały sztywne już ciała Simeona i Mikołaja, a w
                        kącie trup kniahini w postawie siedzącej i skulonej, tak, jak ją przygniotły
                        kolana mołojców. Oczy jej były otwarte, zęby wyszczerzone. Ogień palący się
                        w grzebach napełniał całą sień mdłem światłem, drgającem na kałużach krwi;
                        głąb mroczyła się cieniem. Pan Zagłoba zbliżył się do kniahini, zobaczyć czy
                        nie oddycha jeszcze, i położył jej rękę na twarzy, ale twarz ta była już
                        zimna — więc wyszedł pośpiesznie na majdan, bo go w tej <!-- choice>
                            <orig>izble</orig>
                            --><corr>izbie</corr><!--
                        </choice --> strach brał. Na majdanie kozacy zaczęli już hulankę. Ognie były
                        porozpalane, a przy ich blasku ujrzał pan Zagłoba stojące beczki miodu, wina
                        i gorzałki z poodbijanemi górnemi dnami. Kozacy czerpali z nich, jak u
                        studni, i pili na śmierć. Inni, rozgrzani już trunkiem, gonili się z
                        mołodyciami z czeladnej, z których jedne, zdjęte strachem, szamotały, się
                        lub uciekały na oślep, skacząc przez ogień; inne wśród wybuchów śmiechu i
                        wrzasków pozwalały chwytać się i ciągnąć do beczek lub do ognisk, przy
                        których tańczono kozaka. Mołojcy rzucali się jak opętani w prysiudach, przed
                        niemi dziewczyny drobiły, to posuwając się w podrygach naprzód, to cofając
                        się przed gwałtownymi ruchami tancerzy. Widzowie bili w blaszane
                        półkwaterki, lub śpiewali. Krzyki: „u-ha!“ rozlegały się coraz głośniej,
                        przy wtórze szczekania psów, rżenia koni i ryku wołów, które rżnięto na
                        ucztę. Naokoło ognisk, w głębi, widać było stojących chłopów z Rozłogów,
                        „pidsusidków“, którzy na odgłos strzałów i krzyków nadbiegli tłumnie ze wsi,
                        aby zobaczyć, co się dzieje. Nie myśleli oni bronić kniaziów, bo Kurcewiczów
                        nienawidzono we wsi, patrzyli więc tylko na rozhulanych kozaków, trącając
                        się łokciami, szepcąc między sobą i zbliżając się coraz bardziej do beczek
                            <pb n="039"/>z wódką i miodem. Orgia stawała się coraz wrzaskliwszą,
                        pijatyka wzrastała, mołojcy nie czerpali z beczek blaszankami, ale zanurzali
                        w nie głowy po szyje, tańczące dziewczęta oblewano wódką i miodem; twarze
                        były rozpalone, ze łbów bił opar; niektórzy zataczali się już na nogach. Pan
                        Zagłoba, wyszedłszy na ganek, rzucił okiem na pijących, poczem uważnie
                        wpatrzył się w niebo.</p>
                    <p>— Pogoda, ale ciemno! — mruknął — gdy księżyc zajdzie, choć w pysk daj...</p>
                    <p>To rzekłszy, zszedł z wolna ku beczkom i pijącym mołojcom.</p>
                    <p>— A dalej, chłopcy! — zawołał — a dalej, nie żałujcie sobie. Hajda! hajda!
                        Nie ścierpną wam zęby. Kiep ten, co się dziś nie upije za zdrowie atamana.
                        Dalej do beczek! dalej do dziewczyn! — u ha!</p>
                    <p>— U-ha! — zawyli radośnie kozacy.</p>
                    <p>Zagłoba rozejrzał się na wszystkie strony.</p>
                    <p>— O takie syny, nitkopłuty, harhary, oczajdusze! — wykrzyknął nagle — to sami
                        pijecie jak zdrożone konie, a tamtym, co strażują koło domu, nic? Hej tam!
                        zmienić mi ich natychmiast.</p>
                    <p>Rozkaz spełniono bez wahania i w mgnieniu oka kilkunastu pijanych mołojców
                        rzuciło się, by zastąpić strażników, którzy dotychczas nie brali udziału w
                        hulatyce. Ci nadbiegli wnet, z łatwą do zrozumienia skwapliwością.</p>
                    <p>— Hajda, hajda! — zawołał Zagłoba, ukazując im beczki z napitkami.</p>
                    <p>— Diakujem, pane! — odparli, <!-- choice>
                            <orig>zanurzajac</orig>
                            --><corr>zanurzając</corr><!--
                        </choice --> blaszanki.</p>
                    <p>— Za godzinę zluzować mi i tamtych.</p>
                    <p>— Słucham — odpowiedział essauł.</p>
                    <pb n="040"/>
                    <p>Semenom wydało się to zupełnie naturalnem, że w zastępstwie Bohuna objął
                        komendę pan Zagłoba. Tak już zdarzało się nieraz i mołojcy radzi temu
                        bywali, bo szlachcic pozwalał im zawsze na wszystko.</p>
                    <p>Strażnicy pili więc wraz z innymi — pan Zagłoba zaś wszedł w rozmowę z
                        chłopami z Rozłogów.</p>
                    <p>— Chłopie? — pytał starego „pidsusidka“ — a daleko stąd do Łubniów?</p>
                    <p>— Oj daleko, pane! — odparł chłop.</p>
                    <p>— Na rano możnaby stanąć?</p>
                    <p>— Oj, nie stanie, pane!</p>
                    <p>— A na południe?</p>
                    <p>— Na południe prędzej.</p>
                    <p>— A którędy jechać?</p>
                    <p>— Prosto do gościńca</p>
                    <p>— To jest gościniec?</p>
                    <p>— Kniaź Jarema kazał, żeby był, to i jest.</p>
                    <p>Pan Zagłoba mówił umyślnie bardzo głośno, aby wśród krzyków i gwaru spora
                        garść semenów mogła go słyszeć.</p>
                    <p>— Dajcie i im gorzałki — rzekł do mołojców, ukazując na chłopów — ale wprzód
                        dajcie mnie miodu, bo chłodno.</p>
                    <p>Jeden z semenów zaczerpnął z beczki trojniaku w garncową blaszankę i podał ją
                        na czapce panu Zagłobie.</p>
                    <p>Szlachcic wziął ostrożnie we dwie ręce, aby płyn się nie rozlał, przytknął
                        garncówkę do wąsów i przechyliwszy w tył głowę, jął pić wolno, ale bez
                        wytchnienia.</p>
                    <p>Pił, pił — aż mołojcy poczęli się dziwić. „Baczyw <pb n="041"/>ty?“ —
                        szeptali jeden do drugiego: „Trastia joho mordowała!“</p>
                    <p>Tymczasem głowa pana Zagłoby przechylała się zwolna w tył, wreszcie
                        przechyliła zupełnie, aż nakoniec garncówkę od poczerwieniałej twarzy odjął,
                        wargę wysunął, brwi podniósł i mówił jakby sam do siebie:</p>
                    <p>— O! wcale niezły — odstały. — Zaraz widać, że niezły. Szkoda takiego miodu
                        na wasze chamskie gardła. Dobraby była dla was i braha. Srogi miód, srogi,
                        czuję, że mi ulżyło i żem się trochę pocieszył.</p>
                    <p>Jakoż ulżyło panu Zagłobie rzeczywiście, w głowie mu pojaśniało, nabrał
                        fantazyi i widocznem było, że krew jego, podlana miodem, utworzyła wyborny
                        likwor, o którym sam powiadał, a od którego na całe ciało rozchodzi się
                        męstwo i odwaga.</p>
                    <p>Skinął kozakom ręką, że mogą dalej pić, i odwróciwszy się, przeszedł wolnym
                        krokiem cały dziedziniec, obejrzał uważnie wszystkie kąty, przeszedł most na
                        fosie i skręcił wedle częstokołu, aby zobaczyć, czy straże dobrze pilnują
                        domostwa.</p>
                    <p>Pierwszy strażnik spał, drugi, trzeci i czwarty również. Byli pomęczeni
                        drogą, a przytem przyszli już pijani na miejsca i pospali się od razu.</p>
                    <p>— Mógłbym jeszcze i którego z nich wykraść, abym zaś miał pachołka do posług
                        — mruknął pan Zagłoba.</p>
                    <p>To rzekłszy, wrócił wprost do dworu, wszedł znowu do złowrogiej sieni,
                        zajrzał do Bohuna, a widząc, że watażka nie daje znaku życia, cofnął się ku
                        drzwiom Heleny i otworzywszy je z cicha, wszedł do komnaty, z której
                        dochodził szmer, jakoby modlitwy.</p>
                    <p>Właściwie była to komnata kniazia Wasila, Helena <pb n="042"/>jednak była
                        przy kniaziu, w pobliżu którego czuła się bezpieczniejszą. Ślepy Wasil
                        klęczał przed obrazem Świętej Przeczystej, przed którym paliła się lampka,
                        Helena obok niego; oboje modlili się głośno. Ujrzawszy Zagłobę, zwróciła nań
                        przerażone oczy. Zagłoba położył palec na ustach.</p>
                    <p>— Mościa panno — rzekł — jam przyjaciel pana Skrzetuskiego.</p>
                    <p>— Ratuj! — odpowiedziała Helena.</p>
                    <p>— Potom też tu przyszedł; zdaj się na mnie.</p>
                    <p>— Co mam czynić?</p>
                    <p>— Trzeba uciekać, póki ten czort bez zmysłów leży.</p>
                    <p>— Co mam czynić?</p>
                    <p>— Wdziej na się ubiór męski i jak zapukam we drzwi, wyjdź. Helena zawahała
                        się. Nieufność błysnęła w jej oczach.</p>
                    <p>— Mamże waćpanu wierzyć?</p>
                    <p>— A co masz lepszego?</p>
                    <p>— Prawda, prawda jest. Ale mi przysiąż, że nie zdradzisz.</p>
                    <p>— Rozum się waćpannie pomieszał. Ale kiedy chcesz, przysięgnę. Tak mi dopomóż
                        Bóg i święty krzyż. Tu twoja zguba, ocalenie w ucieczce.</p>
                    <p>— Tak jest, tak jest</p>
                    <p>— Wdziej męski ubiór co prędzej i czekaj.</p>
                    <p>— A Wasil?</p>
                    <p>— Jaki Wasil?</p>
                    <p>— Brat mój obłąkany — rzekła Helena.</p>
                    <p>— Tobie grozi zguba, nie jemu — odparł Zagłoba. — Jeśli on obłąkany, to on
                        dla kozaków święty. Jakoż widziałem, że go mają za proroka.</p>
                    <pb n="043"/>
                    <p>— Tak jest: Bohunowi nic on nie zawinił.</p>
                    <p>— Musimy go zostawić, inaczej zginiemy — i pan Skrzetuski z nami. Śpiesz się
                        waćpanna.</p>
                    <p>Z temi słowy pan Zagłoba opuścił izbę i udał się wprost do Bohuna.</p>
                    <p>Watażka blady był i osłabiony, ale oczy miał otwarte.</p>
                    <p>— Lepiej ci? — spytał Zagłoba.</p>
                    <p>Bohun chciał przemówić i nie mógł.</p>
                    <p>— Nie możesz mówić?</p>
                    <p>Bohun poruszył głową na znak, że nie może, ale w tej samej chwili cierpienie
                        wyryło się na jego twarzy. Rany od ruchu zabolały go widocznie.</p>
                    <p>— To i krzyczećbyś nie mógł?</p>
                    <p>Bohun oczyma tylko dał znać, że nie.</p>
                    <p>— Ani się ruszyć?</p>
                    <p>— Ten sam znak.</p>
                    <p>— To i lepiej, bo nie będziesz ani mówił, ani krzyczał, ani się ruszał, a ja
                        tymczasem z kniaziówną do Łubniów pojadę. Jeśli ci jej nie zdmuchnę, to się
                        pozwolę starej babie w żarnach na osypkę zemleć. Jakto, łajdaku? myślisz, że
                        nie mam dosyć twojej kompanii, że się będę dłużej z chamem pospolitował? O
                        niecnoto, myślałeś, że dla twego wina, dla twoich kości i twoich chłopskich
                        amorów zabójstwa będę czynił i do rebelii z tobą pójdę? Nic, nic z tego,
                        gładyszu.</p>
                    <p>W miarę, jak pan Zagłoba perorował, czarne oczy watażki roztwierały się
                        szerzej i szerzej. Czy śnił, czy była to jawa, czy żart pana Zagłoby?</p>
                    <p>A pan Zagłoba mówił dalej:</p>
                    <p>— Czegóż ślepie wytrzeszczasz, jak kot na sperkę? Czy myślisz, że tego nie
                        uczynię? Może się każesz <pb n="044"/>pokłonić komu w Łubniach? Może
                        cyrulika ci stamtąd przysłać, a może mistrza u księcia pana zamówić?</p>
                    <p>Blada twarz watażki stała się straszną. Zrozumiał że Zagłoba prawdę mówi, z
                        oczu strzeliły mu gromy rozpaczy i wściekłości, na twarz uderzył płomień.
                        Jedno nadludzkie wysilenie — podniósł się i z ust wyrwał mu się krzyk:</p>
                    <p>— Hej, semen...</p>
                    <p>Nie skończył, gdyż pan Zagłoba, z szybkością błyskawicy, zarzucił mu na głowę
                        jego własny żupan i w jednej chwili okręcił ją całkowicie — poczem obalił go
                        na wznak.</p>
                    <p>— Nie krzycz, bo ci to zaszkodzi — mówił z cicha sapiąc mocno. — Mogłaby cię
                        jutro głowa rozboleć, przeto jako dobry przyjaciel, mam o tobie staranie.
                        Tak, tak, będzie ci i ciepło i zaśniesz smacznie i gardła nie przekrzyczysz.
                        Abyś zaś opatrunku nie zdarł, to ci ręce zawiążę, a wszystko per amicitiam,
                        abyś mnie wspominał wdzięcznie.</p>
                    <p>To rzekłszy, obwinął pasem ręce kozaka, zaciągnął węzeł; drugim, swoim
                        własnym, skrępował mu nogi. Watażka nic już nie czuł, bo zemdlał.</p>
                    <p>— Choremu przystoi leżeć spokojnie — mówił — aby mu humory do głowy nie biły,
                        od czego delirium przychodzi. No, bądź zdrów; mógłbym cię nożem pchnąć, co
                        może byłoby z lepszym moim pożytkiem, ale mi wstyd po chłopsku mordować. Co
                        innego, jeśli się zatkniesz do rana, bo to się już nie jednej świni
                        przygodziło. Bądźże zdrów. Vale, et me amantem redama. Może się i spotkamy
                        kiedy, ale jeśli ja się będę o to starał, to niech mnie ze skóry obedrą i
                        podogonia z niej porobią.</p>
                    <pb n="045"/>
                    <p>Rzekłszy to, pan Zagłoba wyszedł do sieni, przygasił ogień w grzebach i
                        zapukał do Wasilowej komnaty.</p>
                    <p>Smukła postać wysunęła się z niej natychmiast</p>
                    <p>— Czy to waćpanna? — spytał Zagłoba.</p>
                    <p>— To ja.</p>
                    <p>— Chodźże, byleśmy się do koni dobrali. Ale oni tam pijani wszyscy, noc
                        ciemna. Nim się rozbudzą, będziem daleko. Ostrożnie, tu kniazie leżą!</p>
                    <p>— W imię Ojca, i Syna i Ducha — szeptała Helena.</p>
                </div>
                <pb n="046"/>
                <div type="chapter">
                    <head>ROZDZIAŁ III.</head>
                    <p>Dwaj jeźdźcy jechali cicho i wolno przez lesisty jar, przytykający do dworu w
                        Rozłogach. Noc zrobiła się bardzo ciemna, bo księżyc zaszedł od dawna, a do
                        tego chmury okryły horyzont. W jarze nie widać było na trzy kroki przed
                        końmi, które też potykały się co chwila o korzenie drzew, idące w poprzek,
                        przez drogę. Jechali długi czas z największą ostrożnością, aż dopiero, gdy
                        dojrzeli już koniec jaru i step otwarty, oświecony nieco szarym odbłyskiem
                        chmur, jeden z jeźdźców szepnął:</p>
                    <p>— W konie!</p>
                    <p>Pomknęli jak dwie strzały, wypuszczone z łuków tatarskich, i tylko tętent
                        koni biegł za nimi. Ciemny step zdawał się uciekać z pod nóg końskich.
                        Pojedyncze dęby, stojące tu i owdzie przy gościńcu, migały jak widma, i
                        lecieli tak długo, długo, bez odpoczynku i wytchnienia, aż wreszcie konie
                        postulały uszy i poczęły chrapać ze zmęczenia; bieg ich stał się ociężały i
                        wolniejszy.</p>
                    <p>— Niema rady, trzeba zwolnić koniom — rzeki grubszy jeździec.</p>
                    <p>A właśnie już też i świt począł spychać noc ze <pb n="047"/>stepu. Coraz
                        większe przestrzenie wychylały się z cienia, rysowały się blado stepowe
                        bodiaki, dalekie drzewa, mogiły; w powietrze wsiąkało coraz więcej światła.
                        Białawe blaski rozświeciły i twarze jeźdźców.</p>
                    <p>Byli to pan Zagłoba i Helena.</p>
                    <p>— Niema rady, trzeba zwolnić koniom — powtórzył pan Zagłoba. — Wczoraj
                        przyszły z Czehryna do Rozłogów bez wytchnienia. Długo tak nie wytrzymają, a
                        boję się, by nie padły. Jakże się waćpanna czujesz?</p>
                    <p>Tu pan Zagłoba spojrzał na swoją towarzyszkę i nie czekając jej odpowiedzi —
                        zawołał:</p>
                    <p>— Pozwólże mi się waćpanna przy dniu obejrzeć. Ho, ho! czy to po braciach
                        ubranie? Niema co mówić: bardzo foremny z waćpanny kozaczek. Jeszczem też
                        takiego pachołka, póki żyję, nie miał — ale tak myślę, że mi go pan
                        Skrzetuski odbierze. A to co? O dla Boga, zwińże waćpanna te włosy, boć się
                        nikt co do płci twej białogłowskiej nie omyli.</p>
                    <p>Rzeczywiście po plecach Heleny spływał potok czarnych włosów, rozwiązanych
                        przez szybki bieg i wilgoć nocną.</p>
                    <p>— Dokąd jedziemy? — pytała, związując je obiema rękami i usiłując wsunąć je
                        pod kołpaczek.</p>
                    <p>— Gdzie oczy niosą.</p>
                    <p>— To nie do Łubniów?</p>
                    <p>Na twarzy Heleny odbił się niepokój, a w bystrem spojrzeniu, jakie rzuciła na
                        pana Zagłobę, malowała się rozbudzona na nowo nieufność.</p>
                    <p>— Widzisz waćpanna, mam ja swój rozum i wierzaj, żem wszystko dobrze
                        wykalkulował. A kalkulacya moja jest na następnej mądrej maksymie oparta:
                        nie <pb n="048"/>uciekaj w tę stronę, w którą cię gonić będą. Owóż, jeśli
                        gonią nas w tej chwili, to nas gonią w stronę Łubniów, bom też głośno się
                        wczoraj o drogę wypytywał i Bohunowi na odjezdnem zapowiedziałem, że tam
                        uciekać będziemy. Ergo: uciekamy ku Czerkasom. Jeśli nas gonić zaczną, to
                        nieprędko, bo dopiero wtedy, gdy się przekonają, że nas na drodze
                        łubniańskiej niema, a to im ze dwa dni czasu zajmie. Tymczasem my będziemy w
                        Czerkasach, gdzie teraz stoją chorągwie polskie pana Piwnickiego i Rudominy.
                        A w Korsuniu cała potęga hetmańska. Rozumiesz waćpanna?</p>
                    <p>— Rozumiem i póki życia mego, póty wdzięczności dla waćpana. Nie wiem, kto
                        jesteś, skądeś się w Rozłogach znalazł, ale myślę, że cię Bóg zesłał na
                        obronę moją i na ratunek, bo byłabym się pierwej nożem pchnęła, niżbym miała
                        iść w moc tego zbója.</p>
                    <p>— Smok to jest; na niewinność waćpanny srodze zażarty.</p>
                    <p>— Co ja mu uczyniłam nieszczęśliwa, że mnie prześladuje? Zdawna go znałam i
                        zdawna miałam go w nienawiści; zdawna bojaźń we mnie tylko wzbudzał. Czy to
                        ja jedna na świecie, że mnie umiłował, że przezemnie tyle krwi rozlał, że
                        pomordował mi braci?... Boże, gdy wspomnę, krew we mnie krzepnie. Co ja
                        pocznę? gdzie się przed nim schronię? Waćpan się nie dziw moim narzekaniom,
                        bom nieszczęsna, bo mnie i wstyd tych afektów, bo stokroć wolałabym
                        śmierć!</p>
                    <p>Policzki Heleny oblały się płomieńmi, na które stoczyły się dwie łzy,
                        wyciśnięte przez gniew, wzgardę i ból.</p>
                    <p>— Nie będę się o to spierał — rzekł pan Zagłoba — że wielkie nieszczęście
                        spotkało wasz dom, ale <pb n="049"/>pozwól waćpanna sobie powiedzieć, że
                        twoi krewniacy w części sami sobie winni. Nie trzeba było kozakowi ręki twej
                        obiecywać, a potem go zdradzać, co gdy się wydało, już on tak się
                        rozsierdził, iż żadna perswazya moja nic nie pomogła. Żal mnie też twoich
                        braci pobitych, a osobliwie tego najmłodszego, boć to był dzieciuch prawie,
                        ale zaraz widać było, że wyrośnie na wielkiego kawalera.</p>
                    <p>Helena poczęła płakać.</p>
                    <p>— Nie przystają łzy tym szatkom, które waćpanna nosisz, otrzej je tedy i tak
                        sobie powiedz, że to była wola Boża. Bóg też ukarze zabójcę, który już nawet
                        został ukarany, gdy napróżno krew przelał, a waćpannę, jedyny i główny cel
                        swych namiętnościów, utracił.</p>
                    <p>Tu pan Zagłoba umilkł, po chwili zaś rzekł:</p>
                    <p>— Ej, dałżeby on mi łupnia — miły Boże; — gdyby mię tylko w ręce dostał. Na
                        jaszczur skóręby mi wyprawił. Waćpanna nie wiesz, żem ja już w Galacie od
                        Turków palmę otrzymał, ale też mam dosyć, drugiej nie pragnę i dlatego nie
                        do Łubniów, tylko ku Czerkasom zdążam. Dobrzeby było do księcia się
                        schronić, ale nużby dogonili? Słyszałaś waćpanna, że gdym konie od palika
                        odwiązywał, pachołek Bohunów się obudził. A nuż larum podniósł? Tedyby zaraz
                        do pościgu byli gotowi i złapaliby nas w godzinę, bo oni tam mają
                        kniaziowskie świeże konie, a ja nie miałem czasu wybierać. Bestya to jest
                        dzika ten Bohun, mówię waćpannie. Takem go sobie zbrzydził, że wolałbym
                        dyabła zobaczyć, niż jego.</p>
                    <p>— Boże nas broń od jego rąk.</p>
                    <p>— Sam on się zgubił. Czehryn wbrew rozkazowi hetmańskiemu opuścił, z ks.
                        wojewodą ruskim zadarł. <pb n="050"/>Nie pozostaje mu nic innego jak do
                        Chmielnickiego umykać. Ale straci on na fantazyi, jeśli Chmielnicki pobit
                        będzie, a to się mogło już zdarzyć. Rzędzian spotkał za Krzemieńczugiem
                        wojska, płynące pod Barabaszem i Krzeczowskim na Chmiela, a oprócz tego pan
                        Stefan Potocki lądem z usaryą pociągnął; ale Rzędzian w Krzemieńczugu
                        dziesięć dni dla naprawy czajki przesiedział, więc nim do Czehryna
                        dociągnął, bitwa musiała się zdarzyć. Lada chwila czekaliśmy wiadomości.</p>
                    <p>— To więc Rzędzian z Kudaku listy przywiózł? — pytała Helena.</p>
                    <p>— Tak jest, były listy od pana Skrzetuskiego do kniahini i do waćpanny, ale
                        Bohun je przejął, z nich się wszystkiego dowiedział, więc zaraz Rzędziana
                        rozszczepił i na Kurcewiczach mścić się pociągnął.</p>
                    <p>— O nieszczęsne pacholę! Przezemnie to on krew wylał.</p>
                    <p>— Nie frasuj się waćpanna. Żyw będzie.</p>
                    <p>— Kiedyż to się stało?</p>
                    <p>— Wczoraj rano. U Bohuna człeka zabić, to jak drugiemu kubek wina łyknąć. A
                        ryczał tak po przeczytaniu listów, że się cały Czehryn trząsł.</p>
                    <p>Rozmowa przerwała się na chwilę. Już też zrobiło się i widno zupełnie. Różana
                        zorza, bramowana jasnem złotem, opalami i purpurą, płonęła na wschodniej
                        stronie nieba. Powietrze było świeże, rzeźwe; konie poczęły prychać
                        wesoło.</p>
                    <p>— No, ruszajmy z Bogiem, a żywo. Szkapy odpoczęły, czasu zaś do stracenia nie
                        mamy — rzekł pan Zagłoba.</p>
                    <p>Puścili się znów cwałem i lecieli z pół mili bez wypoczynku — nagle naprzeciw
                        nich ukazał się jakiś <pb n="051"/>punkt ciemny, który zbliżał się z
                        nadzwyczajną szybkością.</p>
                    <p>— Co to może być? — rzeki pan Zagłoba. — Zwolnijmy. To człek na koniu.</p>
                    <p>Istotnie jakiś jeździec zbliżał się całym pędem i pochylony na siodle, z
                        twarzą ukrytą w grzywie końskiej, smagał jeszcze nahajem swego źrebca, który
                        zdawał się ziemi nie tykać.</p>
                    <p>— Co to za dyabeł może być i czego tak leci? Ależ leci! — rzekł pan Zagłoba,
                        dobywając z olster pistoletu, aby być gotowym na wszelki wypadek.</p>
                    <p>Tymczasem goniec zbliżył się już na kroków trzydzieści.</p>
                    <p>— Stój! — huknął pan Zagłoba, wymierzając pistolet. — Ktoś jest?</p>
                    <p>Jeździec zdarł konia i podniósł się na siodle, ale zaledwie spojrzał, gdy
                        krzyknął:</p>
                    <p>— Pan Zagłoba!</p>
                    <p>— Pleśniewski, sługa starościński z Czehryna? A ty tu co robisz? gdzie
                        lecisz?</p>
                    <p>— Mości panie! Zawracaj i ty ze mną! Nieszczęście! Gniew boży, sąd boży!</p>
                    <p>— Co się stało? Gadaj.</p>
                    <p>— Czehryn już zajęty przez zaporożców. Chłopy szlachtę rżną, sąd boży.</p>
                    <p>— W imię Ojca i Synal Co gadasz... Chmielnicki?...</p>
                    <p>— Pan Potocki pobity, pan Czarniecki w niewoli. Tatary idą z kozakami.
                        Tuhaj-bej!</p>
                    <p>— A Barabasz i Krzeczowski?</p>
                    <p>— Barabasz zginął, Krzeczowski połączył się z Chmielnickim. Krzywonos jeszcze
                        wczoraj w nocy ruszył na hetmanów, Chmielnicki dziś do dnia. Siła <pb
                            n="052"/>straszna. Kraj w ogniu, chłopstwo wszędy powstaje, krew się
                        leje! Uciekaj waćpan!</p>
                    <p>Pan Zagłoba oczy wybałuszył, usta otworzył i zdumiał tak, że słowa nie mógł
                        przemówić.</p>
                    <p>— Uciekaj waćpan! — powtórzył Pleśniewski.</p>
                    <p>— Jezus Marya! — jęknął pan Zagłoba.</p>
                    <p>— Jezus Marya! — powtórzyła Helena i wybuchnęła płaczem.</p>
                    <p>— Uciekajcie, bo czasu niema.</p>
                    <p>— Gdzie? Dokąd?</p>
                    <p>— Do Łubniów.</p>
                    <p>— A ty tam dążysz?</p>
                    <p>— Tak jest. Do księcia wojewody.</p>
                    <p>— A niechże to kaduk porwie! — zawołał pan Zagłoba. — A hetmani gdzie są?</p>
                    <p>— Pod Korsuniem. Ale Krzywonos już pewnie się bije z nimi.</p>
                    <p>— Krzywonos, czy Prostonos, niechże go zaraza ukąsi. To tam niema po co
                        jechać?</p>
                    <p>— Jako lwu w paszczę, na zgubę waćpan leziesz.</p>
                    <p>— A ciebie kto wysłał do Łubniów? Twój pan?</p>
                    <p>— Pan z życiem uszedł, a mnie kum mój, co go mam między zaporożcami, życie
                        ocalił i uciec pomógł. Do Łubniów sam z własnej myśli jadę, bo i nie wiem,
                        gdzie się schronić.</p>
                    <p>— A omijaj Rozłogi, bo tam Bohun. On także do rebelii chce się zapisać.</p>
                    <p>— O dla Boga! Rety! W Czehrynie mówili, że jeno patrzeć, jak i na Zadnieprzu
                        chłopstwo się podniesie!</p>
                    <p>— Być to może, być może! Ruszajże w swoją drogę, gdzieć się podoba, bo ja mam
                        dość o swojej skórze myśleć.</p>
                    <pb n="053"/>
                    <p>— Tak i uczynię! — rzekł Pleśniewski i uderzywszy konia nahajem, ruszył.</p>
                    <p>— A omijaj Rozłogi — krzyknął mu na drogę Zagłoba — jeśli zaś spotkasz
                        Bohuna, nie gadaj, żeś mię widział, słyszysz?</p>
                    <p>— Słyszę — odparł Pleśniewski. — Z Bogiem! — I popędził, jakby już
                        goniony.</p>
                    <p>— No! — rzekł Zagłoba — masz dyable kubrak! Wykręcałem się sianem z różnych
                        okazyj, ale w takich jeszcze nie byłem. Z przodu Chmielnicki, z tyłu Bohun,
                        co gdy tak jest, nie dałbym jednej złamanej orty ani za swój przód, ani za
                        tył, ani za całą skórę. Głupstwom pono zrobił, żem do Łubniów z waćpanną nie
                        uciekał, ale o tem nie czas mówić. Tfu! tfu! Cały mój dowcip nie wart teraz
                        tego, żeby nim buty wysmarować. Co uczynić, gdzie się udać? W całej tej
                        Rzeczpospolitej niema widać już kąta, w którymby człowiek swoją, nie
                        darowaną śmiercią mógł zejść ze świata. Dziękuję za takie podarunki, niech
                        je inni biorą.</p>
                    <p>— Mości panie! — rzekła Helena. — To wiem, że moi dwaj bracia, Jur i Fedor,
                        są w Zołotonoszy, może od nich będzie jakowy ratunek?</p>
                    <p>— W Zołotonoszy? Czekajże waćpanna. Poznałem i ja w Czehrynie pana
                        Unierzyckiego, który pod Zołotonoszą ma majętność Kropiwnę i Czernobój. Ale
                        to daleko stąd, dalej jak do Czerkas. Cóż robić, kiedy niema gdzieindziej,
                        to uciekajmy i tam. Ale trzeba będzie zjechać z gościńca; stepem i lasami
                        przebierać się bezpieczniej. Żeby tak choć na tydzień przyczaić się gdzie,
                        bodaj i w lasach, może przez ten czas hetmani z Chmielnickim skończą i
                        będzie pogodniej na Ukrainie.</p>
                    <pb n="054"/>
                    <p>— Nie poto nas Bóg z rąk Bohunowych ocalił, abyśmy zginąć mieli. Ufaj
                        waćpan.</p>
                    <p>— Czekaj waćpanna. Jakoś duch wstępuje we mnie znowu. Bywało się w różnych
                        okazyach. Wolnym czasem opowiem waćpannie, co mnie w Galacie spotkało — z
                        czego wraz zmiarkujesz, że i wtedy krucho było ze mną, a przecieżem się
                        własnym dowcipem z tamtych terminów salwował i wyszedłem cało, chociaż mi
                        broda, jak to widzisz, posiwiała. Ale musimy zjechać z gościńca. Skręć
                        waćpanna — tak właśnie. Waćpanna tak koniem powodujesz, jak najsprawniejszy
                        kozaczek. Trawy wysokie, żadne oko nas nie dojrzy.</p>
                    <p>Rzeczywiście trawy, w miarę jak się zagłębiali w step, stawały się coraz
                        wyższe, tak, że w końcu utonęli w nich zupełnie. Ale koniom ciężko było iść
                        w tej plątaninie ździebł cieńszych i grubszych, a czasem ostrych i
                        kaleczących. Wkrótce też zmęczyły się tak, że ustały zupełnie.</p>
                    <p>— Jeśli chcemy, by nam służyły one szkapiny dłużej — mówił Zagłoba — trzeba
                        zsiąść i rozsiodłać je. Niechby się wytarzały i podjadły trochę, inaczej nie
                        pójdą. Miarkuję, że niedługo do Kahamliku się dostaniemy. Radbym już tam
                        był; niemasz jak oczerety; jak się schowasz, sam dyabel cię nie znajdzie.
                        Byleśmy tylko nie zabłądzili.</p>
                    <p>To rzekłszy, zsiadł z konia i Helenie zsiąść pomógł; następnie jął zdejmować
                        terlice i wydobywać zapasy żywności, w które się był przezornie w Rozłogach
                        zaopatrzył.</p>
                    <p>— Należy się pokrzepić — rzekł — bo droga daleka. Zróbże waćpanna jakie wotum
                        do św. Rafała, byśmy ją szczęśliwie odbyli. Przecie w Zołotonoszy jest stara
                            <pb n="055"/>warowienka, może i prezydyum w niej jakie stoi. Pleśniewski
                        mówił, że i na Zadnieprzu chłopi się podniosą. Hm! być może, skory tu wszędy
                        lud do buntu, ale na Zadnieprzu spoczywa ręka księcia wojewody, a dyablo
                        ciężka to ręka! Bohun zdrowy ma kark, ale jeśli ta ręka nań spadnie, to się
                        przecie ugnie do samej ziemi, co daj Boże, amen. Jedzże waćpanna.</p>
                    <p>Pan Zagłoba wydobył z za cholewy sztuciec i podał go Helenie, następnie
                        ułożył przed nią na czapraku pieczeń wołową i chleb.</p>
                    <p>— Jedzże waćpanna — rzekł — „kiedy w brzuchu pusto, w głowie groch z
                        kapustą“... „Chcesz nie podrwić głową, jedz pieczeń wołową“. My zaś już raz
                        podrwili, bo pokazuje się, że lepiej było do Łubniów uciekać, ale stało się.
                        Książę też pewnie z wojskiem do Dniepru ruszy, na pomoc hetmanom. Strasznych
                        to czasów dożyliśmy, gdyż wojna domowa, to ze wszystkiego złego najgorsze.
                        Nie będzie kąta dla spokojnych ludzi. Lepiej mi było księdzem zostać, do
                        czego miałem i powołanie, bom człek spokojny i wstrzemięźliwy, ale fortuna
                        inaczej zrządziła. Mój Boże, mój Boże, byłbym sobie teraz kanonikiem
                        krakowskim i śpiewałbym godzinki w stalach, bo mam głos bardzo piękny. Ale
                        cóż! Z młodu podobały mi się podwiki! Ho! ho! nie uwierzysz waćpanna, jaki
                        był ze mnie gładysz. A com się na którą spojrzał, to jakby w nią piorun
                        trzasł. Żeby mi tak dwadzieścia lat mniej, miałby się z pyszna pan
                        Skrzetuski. Bardzo foremny z waćpanny kozaczek. Nie dziwić się młodym, że
                        wedle ciebie zabiegają i że się o ciebie za łby biorą. Pan Skrzetuski,
                        zabijaka to także nielada. Byłem świadkiem, jak mu Czapliński okazyą dawał,
                        a on, prawda że miał w głowie, ale kiedy nie porwie go za łeb i — z <pb
                            n="056"/>przeproszeniem waćpanny — za hajdawery, kiedy nie grzmotnie nim
                        o drzwi — to mówię waćpannie, że mu wszystkie kości z zawiasów wyszły. Stary
                        Zaćwilichowski powiadał mi też o waćpanny narzeczonym, iż wielki z niego
                        rycerz, księcia wojewody ulubiony, ale i ja sam poznałem zaraz, iż żołnierz
                        to powagi niepośledniej i eksperyencyi nad wiek. Gorąco się robi. Chociaż
                        miła mi waćpanny kompania, ale dałbym nie wiem co, żeby już być w
                        Zołotonoszy. Widzę, że we dnie trzeba nam będzie w trawach siedzieć, a nocą
                        jechać. Nie wiem jeno, czy waćpanna takie trudy wytrzymasz?</p>
                    <p>— Jam zdrowa, wszystkie trudy wytrzymam. Możemy jechać choćby i zaraz.</p>
                    <p>— Całkiem nie białogłowska w waćpannie fantazya. Konie się wytarzały, więc i
                        pokulbaczę je zaraz, żeby na wszelki przypadek były gotowe. Nie będę się
                        czuł bezpiecznym, póki kahamlickich oczeretów i zarośli nie zobaczę. Żebyśmy
                        byli z gościńca nie zjeżdżali, tobyśmy się byli bliżej Czehryna na rzekę
                        natknęli, ale w tem miejscu będzie do niej od gościńca z mila drogi. Tak
                        przynajmniej miarkuję. Przeprawimy się zaraz na drugą stronę rzeki. Powiem
                        waćpannie, że okrutnie mi się spać chce. Wczorajszą noc całą
                        przebaraszkowało się w Czehrynie, wczorajszego dnia do Rozłogów licho mnie z
                        kozakiem niosło, a dzisiejszej nocy znowu z Rozłogów odnosi. Spać mi się tak
                        chce, że i do rozmowy straciłem ochotę, a choć milczeć nie mam zwyczaju, bo
                        filozofowie mówią, że kot powinien być łowny, a chłop mowny, jednakże widzę,
                        że język mi jakoś zleniwiał. Przepraszam waćpannę, jeśli się zdrzemnę.</p>
                    <p>— Niema za co — odpowiedziała Helena.</p>
                    <p>Pan Zagłoba niepotrzebnie wprawdzie oskarżał swój <pb n="057"/>język o
                        lenistwo, bo od świtu mełł nim bez przestanku, ale spać chciało mu się
                        istotnie. Jakoż gdy siedli znowu na koń, począł zaraz drzemać i żydy wozić
                        na kulbace, a nakoniec usnął na dobre. Uśpił go trud i szum traw,
                        rozchylanych piersiami końskiemi. Helena zaś oddała się myślom, które w jej
                        głowie wichrzyły się, jak stado ptactwa. Dotychczas wypadki tak szybko
                        następowały po sobie, że dziewczyna nie umiała zdać sobie sprawy ze
                        wszystkiego, co ją spotkało. Napad, straszne sceny mordu, strach,
                        niespodziany ratunek i ucieczka — wszystko to przewaliło się jak burza w
                        ciągu jednej nocy. A przytem zaszło tyle rzeczy niezrozumiałych! Kto był
                        ten, co ją ratował? Powiedział jej wprawdzie swe nazwisko, ale to nazwisko w
                        niczem nie objaśniało powodów jego postępku. Skąd się wziął w Rozłogach?
                        Mówił, że przyjechał z Bohunem, więc widocznie trzymał z nim kompanią, był
                        mu znajomym i przyjacielem. Ale w takim razie dlaczego ją ratował, narażając
                        się na największe niebezpieczeństwo i straszną zemstę kozaka? Żeby to
                        zrozumieć, trzeba było znać dobrze pana Zagłobę i jego niespokojną głowę
                        przy dobrem sercu. Helena zaś znała go od sześciu godzin. I oto ten
                        nieznajomy człowiek, z bezczelną twarzą warchoła i opoja, jest jej zbawcą.
                        Gdyby go spotkała trzy dni temu, wzbudziłby w niej wstręt i nieufność, a
                        teraz patrzy nań jak na swego dobrego anioła i ucieka z nim, dokąd? Do
                        Zołotonoszy — lub gdzieindziej, sama dobrze jeszcze nie wie. Co za zmiana
                        losu! Wczoraj jeszcze kładła się do snu pod spokojnym dachem rodzinnym,
                        dzisiaj jest w stepie, na koniu, w męskich szatach, bez domu i bez
                        przytułku. Za nią straszliwy watażka, godzący na jej cześć, na jej miłość;
                        przed nią pożar buntu chłopskiego, wojna <pb n="058"/>domowa wszystkie jej
                        zasadzki, trwogi i okropności. A cała ufność w tym człowieku? Nie! jeszcze w
                        kimś, potężniejszym nad gwałtowników, nad wojny, mordy i pożogi.</p>
                    <p>Tu dziewczyna podniosła oczy do nieba:</p>
                    <p>— Ratujże Ty mnie, Boże wielki a miłosierny, ratuj sierotę, ratuj
                        nieszczęsną, ratuj zabłąkaną! Bądź wola Twoja, ale stań się miłosierdzie
                        Twoje.</p>
                    <p>A przecie już stało się miłosierdzie, bo oto wyrwana jest z rąk
                        najokropniejszych, cudem Bożym, niezrozumiałym ocalona. Niebezpieczeństwo
                        nie minęło jeszcze, ale może i zbawienie niedalekie. Kto wie, gdzie jest
                        ten, którego sercem wybrała. Z Siczy musiał już wrócić, może jest gdzie na
                        tym samym stepie. Będzie jej szukał i odnajdzie, a wtedy radość zastąpi łzy,
                        wesele i smutek, groźby i trwogi miną raz na zawsze — przyjdzie spokój i
                        pocieszenie. Dzielne, proste serce dziewczyny napełniło się ufnością i step
                        szumiał słodko naokoło, a powiew, który temi trawami kołysał, nawiewał
                        zarazem myśli słodkich do jej głowy. Nie taka ona przecie sierota na tym
                        świecie, gdy oto przy niej jeden dziwny, nieznany opiekun — a drugi, znany i
                        kochany, zatroszczy się o nią, nie opuści, przyhołubi raz na zawsze. A to
                        jest człowiek żelazny, mocniejszy i potężniejszy od tych, którzy na nią
                        dybią w tej chwili.</p>
                    <p>Step szumiał słodko, z kwiatów wychodziły zapachy silne i upajające, czerwone
                        głowy bodiaków, purpurowe kistki roztocza, białe perły mikołajków i pióra
                        bylicy pochylały się ku niej, jakby w tym kozaczku przebranym, o długich
                        warkoczach, mlecznej twarzy i kraśnych ustach, rozpoznawały
                        siostrę-dziewczynę. Chyliły się tedy ku niej, jakby chciały mówić: nie
                        płacz, krasnodiwo, my <pb n="059"/>także na opiece Bożej. Jakoż uspokojenie
                        przychodziło do niej od stepu coraz większe. Zacierały się obrazy mordu i
                        pogoni w umyśle, a natomiast ogarniała ją jakaś niemoc, ale słodka, sen
                        począł kleić i jej powieki, konie szły wolno — ruch ją kołysał. Usnęła.</p>
                </div>
                <pb n="060"/>
                <div type="chapter">
                    <head>ROZDZIAŁ IV.</head>
                    <p>Obudziło ją szczekanie psów. Otworzywszy oczy, ujrzała w dali przed sobą dąb
                        wielki cienisty, zagrodę i żóraw studzienny. Wnet zbudziła towarzysza.</p>
                    <p>— Mości panie, zbudź się waszmość!</p>
                    <p>Zagłoba otworzył oczy.</p>
                    <p>— A to co? A my gdzie przyjechali?</p>
                    <p>— Nie wiem.</p>
                    <p>— Czekajże wasanna. To jest zimownik kozacki.</p>
                    <p>— Tak i mnie się widzi.</p>
                    <p>— Pewnie tu czabanowie mieszkają. Niezbyt miła kompania. Czego te psy tak
                        ujadają, żeby ich wilcy ujedli! Widać konie i ludzi pod zagrodą. Niema rady,
                        trzeba zajechać, żeby nie ścigali jak ominiem. Musiałaś i waćpanna się
                        zdrzemnąć.</p>
                    <p>— Tak jest.</p>
                    <p>— Raz, dwa, trzy, cztery konie osiodłane — czterech ludzi pod zagrodą. No,
                        niewielka potęga. Tak jest, to czabanowie. Coś żywo rozprawiają. Hej tam,
                        ludzie! a bywajno tu!</p>
                    <p>Czterech kozaków zbliżyło się natychmiast. Byli to istotnie czabanowie od
                        koni, czyli koniuchowie, którzy latem stad wśród stepów pilnowali. Pan
                        Zagłoba <pb n="061"/>zauważył natychmiast, że jeden z nich miał tylko szablę
                        i piszczel, trzej inni zbrojni byli w szczęki końskie, poprzywiązywane do
                        kijów, ale wiedział i to także, że tacy koniuchowie bywają to ludzie dzicy i
                        często dla podróżnych niebezpieczni.</p>
                    <p>Jakoż wszyscy czterej, zbliżywszy się, poglądali z podełba na przybyłych. W
                        bronzowych twarzach ich nie było najmniejszego śladu życzliwości.</p>
                    <p>— Czego chcecie? — pytali, nie zdejmując czapek.</p>
                    <p>— Sława Bohu — rzekł pan Zagłoba.</p>
                    <p>— Na wiki wików. Czego chcecie?</p>
                    <p>— A daleko do Syrowatej?</p>
                    <p>— Nie znajem nikakij Syrowatej:</p>
                    <p>— A ówże zimownik jak się zwie?</p>
                    <p>— Huśla.</p>
                    <p>— Dajcie no koniom wody.</p>
                    <p>— Niema wody, wyschła. A wy skąd jedziecie?</p>
                    <p>— Z Kriwoj Rudy.</p>
                    <p>— A dokąd?</p>
                    <p>— Do Czehryna.</p>
                    <p>Czabanowie spojrzeli po sobie.</p>
                    <p>Jeden z nich, czarny jak żuk i kosooki, począł wpatrywać się w pana Zagłobę,
                        wreszcie rzekł:</p>
                    <p>— A czego wy z gościńca zjechali?</p>
                    <p>— Bo upał.</p>
                    <p>Kosooki położył rękę na lejcach pana Zagłoby.</p>
                    <p>— Zleźno, panku, z konia. Do Czehryna nie masz po co jechać.</p>
                    <p>— I czemuż to? — spytał spokojnie pan Zagłoba.</p>
                    <p>— A widzisz ty tego mołojca? — rzekł kosooki, ukazując na jednego z
                        czabanów.</p>
                    <p>— Widzę.</p>
                    <pb n="062"/>
                    <p>— On z Czehryna prijchaw. Tam Lachiw riżut.</p>
                    <p>— A wiesz ty, chłopie, kto do Czehryna za nami jedzie?</p>
                    <p>— Kto takij?</p>
                    <p>— Kniaź Jarema!</p>
                    <p>Zuchwałe twarze czabanów spokorniały w jednej chwili. Wszyscy jakby na
                        komendę poodkrywali głowy.</p>
                    <p>— A wiecie wy, chamy — mówił dalej pan Zagłoba — co Lachy robią z takimi co
                            <hi>riżut?</hi> oni takich <hi>wiszajut</hi>. A wiecie ile kniaź Jarema
                        wojska prowadzi, a wiecie, że on nie dalej jak pół mili stąd? A co, psie
                        dusze? Dudy w miech? Jak to wy nas tu przyjęli? Studnia wam wyschła? wody
                        dla koni nie macie? A basałyki! a kobyle dzieci! pokażę ja wam!</p>
                    <p>— <hi>Ne serdyteś, pane!</hi> Studnia wyschła. My sami do Kahamliku jeździm
                        poić i wodę dla siebie nosimy.</p>
                    <p>— A skurczybyki!</p>
                    <p>— Prostyte, pane. Studnia wyschła. Każecie, to skoczym po wodę.</p>
                    <p>— Obejdzie się bez was, sam pojadę z pachołkiem. Gdzie tu Kahamlik? — spytał
                        groźnie.</p>
                    <p>— Ot, dwie staje stąd! — rzekł kosooki, pokazując na pas zarośli.</p>
                    <p>— A do gościńca czy tędy muszę wracać, czy brzegiem dojedzie?</p>
                    <p>— Dojedzie, panie. Milę stąd rzeka do gościńca skręca.</p>
                    <p>— Pachołek, ruszaj przodem! — rzekł pan Zagłoba, zwracając się do Heleny.</p>
                    <p>Mniemany pachołek skręcił konia na miejscu i poskoczył.</p>
                    <p>— Słuchać! — rzekł Zagłoba, zwracając się do <pb n="063"/>chłopów. — Jeśli tu
                        podjazd przyjdzie, powiedzieć, żem brzegiem do gościńca pojechał.</p>
                    <p>— Dobrze, panie.</p>
                    <p>W kwadrans później Zagłoba jechał znów obok Heleny.</p>
                    <p>— W porę im księcia wojewodę wymyśliłem — rzekł, przymrużając oko pokryte
                        bielmem. — Będą teraz siedzieć cały dzień i czekać podjazdu. Drżączka ich
                        porwała na samo imię książęce.</p>
                    <p>— Widzę, że waszmość tak obrotny masz dowcip, iż z każdej biedy ratować się
                        potrafisz — rzekła Helena — i Bogu dziękuję, że mi zesłał takiego
                        opiekuna.</p>
                    <p>Szlachcicowi poszły po sercu te słowa, uśmiechnął się, ręką brodę pogładził i
                        rzekł:</p>
                    <p>— A co? ma Zagłoba głowę na karku? Chytrym jak Ulises i to muszę waćpannie
                        powiedzieć, iż gdyby nie ta chytrość, dawnoby mnie krucy zdzióbali. Ale cóż
                        robić, trzeba się ratować. Oni w blizkość księcia snadnie uwierzyli, boć to
                        jest prawdziwa rzecz, że dziś, jutro on się w tych stronach zjawi, z mieczem
                        ognistym, jako archanioł. A żeby tak i Bohuna po drodze gdzie rozcisnął,
                        ofiarowałbym się boso do Częstochowy. Choćby też byli owi czabanowie i nie
                        uwierzyli, samo przypomnienie mocy książęcej wystarczało, by ich od napaści
                        na nasze zdrowie powstrzymać. Wszelako powiem waćpannie, że zuchwałość ich
                        nie dobre to dla nas signum, bo to znaczy, że już się tu chłopstwo o
                        wiktoryach Chmielnickiego zwiedziało i coraz się będzie stawać zuchwalsze.
                        Musimy teraz pustek się trzymać i do wsiów mało zaglądać, bo niebezpiecznie.
                        Dajże Boże jak najprędzej księcia wojewodę, bośmy się w taką matnię dostali,
                        że jakom żyw, gorzej trudno wymyśleć.</p>
                    <pb n="064"/>
                    <p>Trwoga znów ogarnęła Helenę, pragnąc więc wydobyć jakie słowo nadziei z ust
                        pana Zagłoby, rzekła:</p>
                    <p>— Już ja teraz ufam, że waszmość i siebie i mnie ocalisz.</p>
                    <p>— To się rozumie — odpowiedział stary wyga — głowa od tego, żeby o skórze
                        myślała. A waćpannę takem już polubił, że za nią, jako za własną córką, będę
                        obstawał. Najgorsze tylko to, że prawdę rzekłszy, sami nie wiemy gdzie
                        uciekać, boć i ta Zołotonosza niezbyt to pewne asylum.</p>
                    <p>— To wiem napewno, że bracia są w Zołotonoszy.</p>
                    <p>— Są, albo ich niema, bo mogli wyjechać, a do Rozłogów pewnie nie tą drogą,
                        którą my idziemy, wracają. Więcej ja liczę na tamtejsze prezydyum. Żeby tak
                        choć z pół chorągiewki, albo z pół regimenciku w zameczku! Ale ot i
                        Kahamlik. Tymczasem przynajmniej oczerety pod bokiem. Przeprawimy się na
                        drugą stronę i zamiast z biegiem ku gościńcowi ciągnąć, pociągniemy w górę,
                        żeby ślad pomylić. Prawda, że zbliżymy się do Rozłogów, ale nie
                        bardzo...</p>
                    <p>— Zbliżymy się do Browarków — rzekła Helena — przez które do Zołotonoszy się
                        jedzie.</p>
                    <p>— To i lepiej. Stójno waćpanna.</p>
                    <p>Napoili konie. Następnie pan Zagłoba, zostawiwszy Helenę dobrze ukrytą w
                        zaroślach, pojechał wyszukać brodu, który znalazł z łatwością, bo leżał o
                        kilkadziesiąt zaledwie kroków od miejsca, do którego przyjechali. Właśnie
                        tamtędy owi czabanowie przepędzali konie na drugą stronę rzeki, która
                        zresztą cała była dość płytka, jeno brzegi miała mało dostępne, bo zarosłe i
                        błotniste. Przeprawiwszy się tedy na drugą stronę, ruszyli <pb n="065"
                        />śpiesznie w górę rzeki i jechali bez wytchnienia, aż do nocy. Droga była
                        ciężka, bo do Kahamliku wpadało mnóstwo strumieni, które rozlewając się
                        szerzej przy ujściach, tworzyły tu i owdzie trzęsawice i topieliska. Trzeba
                        było co chwila wyszukiwać brodów, lub przedzierać się przez zarośla, trudne
                        do przebycia dla jezdnych. Konie pomęczyły się okrutnie i zaledwie wlokły za
                        sobą nogi. Chwilami zapadały tak, że Zagłobie zdawało się, iż nie wylezą już
                        więcej. Nakoniec wydostali się na wysoki, suchy brzeg, porosły dębiną. Ale
                        już też noc była głęboka i ciemna bardzo. Dalsza podróż stała się
                        niepodobieństwem, bo w ciemnościach można było trafić na chłonące bagna i
                        zginąć, więc pan Zagłoba postanowił czekać ranka.</p>
                    <p>Rozsiodłał konie, popętał je i puścił na pastwisko, poczem jął zbierać
                        liście, wymościł z nich posłanie, zasłał czaprakami i okrywszy burką, rzekł
                        do Heleny:</p>
                    <p>— Połóż się waćpanna i spij, bo nie masz nic lepszego do zrobienia. Rosa ci
                        oczki przemyje, to i dobrze. Ja też przyłożę głowę do terlicy, bo już kości
                        nie czuję w sobie. Ognia nie będziem palić, gdyż światłoby nam tu jakich
                        czabanów ściągnęło. Noc krótka, świtaniem ruszymy dalej. Spij waćpanna
                        spokojnie. Nakluczyliśmy jak zające, niewiele po prawdzie drogi zrobiwszy,
                        ale też takeśmy zatarli za sobą ślady, że zje dyabła, kto nas odnajdzie.
                        Dobranoc waćpannie!</p>
                    <p>— Dobranoc waćpanu!</p>
                    <p>Smukły kozaczek ukląkł i modlił się długo, podnosząc oczy do gwiazd, a pan
                        Zagłoba wziął na plecy terlicę i poniósł ją nieco opodal, gdzie sobie
                        upatrzył miejsce do spania. Brzeg dobrze był wybrany do <pb n="066"
                        />noclegu, bo wysoki i suchy, zatem bez komarów. Gęste liście dębów mogły
                        stanowić niezłą ochronę od deszczu.</p>
                    <p>Helena długo nie mogła zasnąć. Wypadki ubiegłej nocy stanęły jej zaraz jako
                        żywe w pamięci, z ciemności wychyliły się twarze pomordowanych stryjny i
                        braci. Zdawało się jej, że jest razem z ich trupami w owej sieni zamknięta i
                        że do tej sieni zaraz wejdzie Bohun. Widziała jego oblicze wybladłe i sobole
                        brwi czarne, bólem ściągnięte, i oczy w siebie utkwione. Trwoga ogarnęła ją
                        niewymowna. A nuż nagle w tych ciemnościach, które ją otaczają, ujrzy
                        naprawdę dwoje świecących oczu...</p>
                    <p>Księżyc przelotem wyjrzał z za chmur, pobielił garścią promieni dąbrowę i
                        ponadawał fantastyczne kształty pniom i gałęziom. Derkacze ozwały się po
                        łąkach, przepiórki na stepach; czasem dochodziły jakieś dziwne dalekie
                        odgłosy ptaków, czy zwierząt nocnych. Bliżej prychały konie, które, gryząc
                        trawę i skacząc w pętach, oddalały się coraz więcej od spiących. Ale te
                        wszystkie głosy uspokajały Helenę, bo rozpraszały fantastyczne widzenia i
                        przenosiły ją w rzeczywistość; mówiły jej, że ta sień, która ciągle stawała
                        jej przed oczyma, i te trupy krewnych, i ten Bohun, blady, z zemstą w
                        oczach, to złuda zmysłów, urojenie strachu, nic więcej. Przed kilku dniami,
                        myśl o takiej nocy pod gołem niebem, w pustyni, przerażałaby ją śmiertelnie;
                        dziś musiała sobie przypominać, że istotnie jest nad Kahamlikiem, daleko od
                        swej komnaty dziewiczej, aby się uspokoić.</p>
                    <p>Grały jej tedy do snu derkacze i przepiórki, migotały gwiazdy, gdy powiew
                        poruszył gałęzie, brzęczały chrząszcze na dębowych liściach — i usnęła
                        wreszcie. <pb n="067"/>Ale noce w pustyni mają także swoje niespodzianki.
                        Szaro już było, gdy uszu jej doszły zdala jakieś straszne głosy, jakieś
                        harkotania, wycia, chrapania, później kwik, tak bolesny i przeraźliwy, że
                        krew ścięła się w jej żyłach. Zerwała się na równe nogi, okryta zimnym
                        potem, przerażona i niewiedząca co czynić. Nagle w oczach jej mignął
                        Zagłoba, który leciał bez czapki w stronę tych głosów, z pistoletami w ręku.
                        Po chwili rozległ się jego głos: „u-ha! u-ha! siromacha!“ — huknął wystrzał
                        i wszystko umilkło. Helenie zdawało się, że wieki czeka, nakoniec przecie,
                        poniżej brzegu, usłyszała znów Zagłobę.</p>
                    <p>— A żeby was psi pojedli, żeby was ze skóry obdarto, żeby was żydzi na
                        kołnierzach nosili!</p>
                    <p>W głosie Zagłoby brzmiała prawdziwa desperacya.</p>
                    <p>— Mości panie, co się stało? — pytała dziewczyna.</p>
                    <p>— Wilcy konie porżnęli.</p>
                    <p>— Jezus Marya! oba?</p>
                    <p>— Jeden zarżnięty, drugi skaleczon tak, że stajania nie ujdzie. W nocy
                        odeszły nie dalej jak trzysta kroków i już po nich.</p>
                    <p>— Cóż teraz poczniem?</p>
                    <p>— Co poczniem? Wystrużemy sobie kije i siądziemy na nie. Czy ja wiem co
                        poczniem? Ot, czysta desperacya! Mówię waćpannie, że dyabeł wyraźnie zawziął
                        się na nas — co i nic dziwnego, bo musi on być Bohunowi przyjacielem, albo
                        zgoła krewnym. Co poczniem? Jeśli wiem, to niech się w konia zmienię,
                        przynajmniej waćpanna będziesz miała na czem jechać. Szelmą jestem, jeśli
                        kiedy byłem w podobnej imprezie.</p>
                    <p>— Pójdziemy pieszo...</p>
                    <pb n="068"/>
                    <p>— Dobrze to waćpannie, przy jej dwudziestu leciech, ale nie mnie, przy mojej
                        cyrkumferencyi, chłopską modą podróżować. Choć i to źle mówię, bo tu lada
                        chłop na szkapę się zdobędzie, a psi tylko chodzą na piechotę. Czysta
                        desperacya, jak mnie Bóg miły. Juści nie będziem tu siedzieć, tylko
                        pójdziemy, ale kiedy zajdziemy do onej Zołotonoszy, nie wiem. Jeśli uciekać
                        nawet i na koniu niemiło, to na piechotę ostatnia rzecz. Tedy przygodziło
                        się już nam, co się mogło najgorszego przygodzić. Kulbaki musimy zostawić, a
                        co do gęby włożyć, to na własnym karku dźwigać.</p>
                    <p>— Nie pozwolę ja na to, abyś waćpan sam dźwigał, a co będzie trzeba, to i ja
                        też poniosę.</p>
                    <p>Zagłoba udobruchał się, widząc takową determinacyę dziewczyny.</p>
                    <p>— Moja mościa panno — rzekł — a toż chyba byłbym Turkiem, albo poganinem,
                        gdybym na to pozwolił. Nie do dźwigania to te bieluchne rączki, nie do
                        dźwigania te strzeliste pleczyki. Jakoś Bóg da, że i sam poradzę, jeno
                        wypoczywać często muszę, bo nadtom był zawsze wstrzemięźliwy w jedle i
                        napoju, od czego mam teraz dech krótki. Weźmiemy czapraki do spania i
                        żywności trochę, a zresztą niewiele już jej zostanie, licząc, że zaraz
                        trzeba się dobrze pokrzepić.</p>
                    <p>Jakoż zabrali się do posiłku, przy którym pan Zagłoba, porzuciwszy swą
                        zachwalaną wstrzemięźliwość, starał się o dech długi. Koło południa przyszli
                        nad bród, którym widocznie od czasu do czasu przejeżdżali ludzie i wozy, bo
                        po obu brzegach były ślady kół i kopyt końskich.</p>
                    <p>— Może to droga do Zołotonoszy? — rzekła Helena.</p>
                    <pb n="069"/>
                    <p>— Ba, niema się kogo spytać.</p>
                    <p>Ledwie pan Zagłoba skończył mówić, gdy z oddali doszedł ich uszu głos
                        ludzki.</p>
                    <p>— Czekaj waćpanna, ukryjmy się — szepnął Zagłoba.</p>
                    <p>Głos zbliżał się coraz bardziej.</p>
                    <p>— Widzisz co waćpan? — spytała Helena.</p>
                    <p>— Widzę.</p>
                    <p>— Kto się zbliża?</p>
                    <p>— Dziad-ślepiec z lirą. Wyrostek go prowadzi. Teraz buty zdejmują. Przejdą ku
                        nam przez rzekę.</p>
                    <p>Po chwili pluskanie wody oznajmiło, że istotnie przechodzą.</p>
                    <p>Zagłoba wraz z Heleną wyszli z ukrycia.</p>
                    <p>— Sława Bohu! — rzekł głośno szlachcic.</p>
                    <p>— Na wiki wikiw — odpowiedział dziad. — A kto tam jest?</p>
                    <p>— Chrześcijanie. Nie bój się, dziadu, naści ortę.</p>
                    <p>— Szczob wam światyj Mikołaj daw zdorowla i szczastje.</p>
                    <p>— A skąd, dziadu, idziecie?</p>
                    <p>— Z Browarków.</p>
                    <p>— A ta droga dokąd prowadzi?</p>
                    <p>— Do hotoriw pane, do seła...</p>
                    <p>— A do Zołotonoszy nią dojdzie?</p>
                    <p>— Można, pane.</p>
                    <p>— Dawnoście wyszli z Browarków?</p>
                    <p>— Wczoraj rano, — pane.</p>
                    <p>— A w Rozłogach byliście?</p>
                    <p>— Byli. Ale powiadają, że tam „łycari“ prijszli, szczo bitwa buła.</p>
                    <p>— Któż to powiadał?</p>
                    <pb n="070"/>
                    <p>— W Browarkach powiadali. Tam jeden z kniaziowej czeladzi przyjechał, a co
                        powiadał, strach!</p>
                    <p>— A wyście go nie widzieli?</p>
                    <p>— Ja, pane, nikogo nie widzę, ja ślepy.</p>
                    <p>— A ówże wyrostek?</p>
                    <p>— On widzi, ale on niemowa, ja jeden jego rozumiem.</p>
                    <p>— Daleko też stąd do Rozłogów, bo my tam właśnie idziemy?</p>
                    <p>— Oj, daleko!</p>
                    <p>— Więc powiadacie, żeście byli w Rozłogach?</p>
                    <p>— Byli, pane.</p>
                    <p>— Tak? — rzekł pan Zagłoba i nagle chwycił za kark wyrostka.</p>
                    <p>— Ha łotry, złodzieje, łajdaki, na przeszpiegi chodzicie, chłopów do buntu
                        podmawiacie! Hej, Fedor, Olesza, Maksym, brać ich, obedrzeć do naga i
                        powiesić, albo utopić! bij ich, to buntownicy, szpiegi, bij, zabijaj!</p>
                    <p>Począł szarpać wyrostka i potrząsać nim silnie, i krzyczeć coraz głośniej.
                        Dziad rzucił się na kolana, prosząc o miłosierdzie, wyrostek wydawał
                        przeraźliwe głosy, właściwe niemowom, a Helena spoglądała ze zdumieniem na
                        owę napaść.</p>
                    <p>— Co waćpan robisz? — pytała, nie wierząc własnym oczom.</p>
                    <p>Ale pan Zagłoba wrzeszczał, przeklinał, poruszał całe piekło, wzywał
                        wszystkich nieszczęść, klęsk, chorób — groził wszelkiemi rodzajami mąk i
                        śmierci.</p>
                    <p>Kniaziówna myślała, że mu się rozum pomieszał.</p>
                    <p>— Umykaj — wołał na nią — nie przystoi ci patrzeć na to, co się tu stanie,
                        umykaj mówię.</p>
                    <pb n="071"/>
                    <p>Nagle zwrócił się do dziada:</p>
                    <p>— Zdejmuj przyodziewek, capie, a nie, to cię tu potnę na sztuki!</p>
                    <p>I obaliwszy wyrostka na ziemię, począł go własnemi rękoma obdzierać. Dziad
                        przerażony zrzucił co prędzej lirę, torbę i świtkę.</p>
                    <p>— Zdziewaj wszystko! — bogdaj cię zabito! — wrzeszczał Zagłoba.</p>
                    <p>Dziad począł ściągać koszulę.</p>
                    <p>Kniaziówna, widząc na co się zanosi, oddaliła się śpiesznie, aby swej
                        skromności widokiem nagich członków nie obrazić, a za uciekającą goniły
                        jeszcze przekleństwa Zagłoby.</p>
                    <p>Oddaliwszy się znacznie, zatrzymała się, nie wiedząc sama co począć. W
                        pobliżu leżał pień obalonego przez wichry drzewa, siadła więc na nim i
                        czekała. Do uszu jej dochodziły wrzaski niemowy, jęki dziada i warchoł,
                        czyniony przez pana Zagłobę.</p>
                    <p>Wreszcie umilkło wszystko. Słychać było tylko świergotanie ptaków i szmer
                        liści. Po chwili dało się słyszeć sapanie i ciężki chód ludzki.</p>
                    <p>Był to pan Zagłoba.</p>
                    <p>Na ramieniu niósł przyodziewek, zdarty z dziada i pacholęcia, w ręku dwie
                        pary butów i lirę. Zbliżywszy się, począł mrugać swojem zdrowem okiem,
                        uśmiechać się i sapać.</p>
                    <p>Widocznie był w doskonałym humorze.</p>
                    <p>— Żaden woźny w trybunale nie nakrzyczy się tak, jakom się ja nakrzyczał —
                        rzekł. — Ażem ochrypł. Ale mam, czegom chciał. Wypuściłem ich nagich, jak
                        ich matka porodziła. Jeśli mnie sułtan nie zrobi baszą, albo hospodarem
                        wołoskim, to jest niewdzięcznikiem, <pb n="072"/>gdyż przysporzyłem dwóch
                        tureckich świętych. O łajdaki! prosili, by im też choć koszule zostawić!
                        Alem im rzekł, iż dość powinni być wdzięczni, że ich przy żywocie zostawiam.
                        A zobaczno waćpanna. Wszystko nowe, i świty, i buty i koszule. Maż tu być
                        porządek w tej Rzeczypospolitej, gdy chamstwo tak zbytkownie się ubiera? Ale
                        oni byli na odpuście w Browarkach, gdzie niemało zebrali grosiwa, toż sobie
                        kupili wszystko nowe na jarmarku. Niejeden szlachcic tyle nie wyorze w tym
                        kraju, ile dziad wyżebrze. Odtąd porzucam rycerskie rzemiosło, a będę
                        dziadów na gościńcach obdzierał, bo widzę, że eo modo prędzej do fortuny
                        dojść można.</p>
                    <p>— Ale na jakiż pożytek waćpan to uczyniłeś? — pytała Helena.</p>
                    <p>— Na jaki pożytek? Waćpanna tego nie rozumiesz? Tedy poczekaj trochę, zaraz
                        się ów pożytek widocznie waćpannie ukaże.</p>
                    <p>To rzekłszy, wziął połowę zdartego przyodziewku i oddalił się w krze
                        zarastające brzegi. Po niejakim czasie w krzach ozwały się dźwięki liry, a
                        następnie ukazał się... już nie pan Zagłoba, ale prawdziwy „did“ ukraiński,
                        z bielmem na jednem oku, z siwą brodą. „Did“ zbliżył się do Heleny,
                        śpiewając ochrypłym głosem:</p>
                    <quote>
                        
                            <l>„Sokole jasnyj, brate mij ridnyj,</l>
                            <l> „Ty wysoko litajesz,</l>
                            <l> „Ty szyroko widajesz.“</l>
                        
                    </quote>
                    <p>Kniaziówna klasnęła w ręce i po raz pierwszy od ucieczki z Rozłogów uśmiech
                        rozjaśnił jej śliczną twarz.</p>
                    <p>— Gdybym nie wiedziała, że to waćpan, zgołabym go nie poznała.</p>
                    <pb n="073"/>
                    <p>— A co? — rzekł pan Zagłoba. — Pewnie i na zapusty nie widziałaś waćpanna
                        lepszej maszkary. Przejrzałem się też w Kahamliku i jeślim widział kiedy
                        foremniejszego dziada, niech mnie na własnej torbie powieszą. Na pieśniach
                        też mnie nie zbraknie. Co waćpanna wolisz? Może o Marusi Bohusława, o
                        Bondariwnie, albo o Sierpiahowej śmierci? Mogę i to. Szelmą jestem, jeśli na
                        kawałek chleba między największymi hultajami nie zarobię.</p>
                    <p>— Już teraz rozumiem waszmościów uczynek, dlaczegoś szatki zewlókł z tych
                        biedaków, a to, by drogę w przebraniu bezpieczniej odbyć.</p>
                    <p>— Rozumie się — rzecze pan Zagłoba. — Cóżbo waćpanna myślisz? Tu, na
                        Zadnieprzu, lud gorszy niż gdzieindziej i tylko ręka księcia hultajów od
                        swywoli powstrzymuje, a teraz, gdy się zwiedzą o wojnie z Zaporożem i o
                        wiktoryach Chmielnickiego, tedy żadna moc ich od rebelii nie powstrzyma.
                        Widziałaś waćpanna owych czabanów, którzy się już do naszej skóry chcieli
                        zabierać? Jeśli prędko hetmany Chmielnickiego nie zetrą, to za dzień, za
                        dwa, cały kraj będzie w ogniu — i jakże ja waćpannę wówczas przez kupy
                        zbuntowanego chłopstwa przeprowadzę? A mielibyśmy wpaść w ich ręce, to
                        lepiej było dla waćpanny w Bohunowych pozostać.</p>
                    <p>— O nie może to być! Wolę śmierć! — przerwała kniaziówna.</p>
                    <p>— Ja zaś wolę życie, bo śmierć to naraz sztuka, od której się żadnym dowcipem
                        nie wykręcisz. Ale tak myślę, że Bóg nam zesłał tych dziadów. Takem ich
                        przestraszył, że książę z całem wojskiem blizko, jak i owych czabanów. Będą
                        ze trzy dni od strachu goli <pb n="074"/>w oczeretach siedzieć. A my
                        tymczasem w przebraniu jakoś do Zołotonoszy się przebierzem, znajdziemy
                        braci waćpanny i pomoc — dobrze; nie, to pójdziem dalej aż do hetmanów, albo
                        na księcia będziem czekać, a wszystko w przezpieczności, bo dziadom od
                        chłopów i od kozaków żaden strach. Moglibyśmy przez obozy Chmielnickiego
                        zdrowo głowy przenieść. Tylko jednych Tatarów vitare nam należy, bo oniby
                        waćpannę jako pachołka młodego, w jasyr wzięli.</p>
                    <p>— To i ja tedy przebrać się muszę.</p>
                    <p>— Tak jest, zrzuć tedy waćpanna z siebie kozaczka, a w wyrostka chłopskiego
                        się przedzierzgnij. Trocheś, jak na chamskie dziecko, za gładka, ja także na
                        dida, ale to nic. Wiater opali liczko waćpanny, a mnie od chodzenia brzuch
                        spadnie. Wszystką tłustość z siebie wypocę. Gdy mnie Wołosi oko wypalili,
                        myślałem, iż zgoła okrutna przygoda mię nachodzi, a widzę teraz, iż mi się
                        to właśnie przyda, bo dziad nie ślepiec byłby podejrzanym. Będziesz mnie
                        waćpanna za rękę prowadzić, a zwij mnie Onufrij, bo takowe jest moje
                        dziadowskie imię. Teraz zaś się przebierz co prędzej, bo nam czas w drogę,
                        która, ile że na piechotę, dłużyć się będzie.</p>
                    <p>Pan Zagłoba odszedł, a Helena wnet jęła się przebierać za dziadowskie
                        pacholę. Wypluskawszy się w rzece, zrzuciła żupanik kozacki, a wdziała
                        świtkę chłopską, i kapelusz ze słomy i sakwy podróżne. Szczęściem wyrostek
                        ów obdarty przez Zagłobę smukłym był, więc pasowało na nią wszystko
                        dobrze.</p>
                    <p>Zagłoba, wróciwszy, obejrzał ją uważnie i rzekł:</p>
                    <p>— Mój Boże, niejeden rycerz chętnieby zbył staniku swego, byle go taki
                        pachołek prowadził, a już <pb n="075"/>jednego husarza znam, którenby to
                        napewno uczynił. Tylko już z tymi włosami trzeba koniecznie coś uczynić.
                        Widziałem ja w Stambule urodziwe pacholęta, ale takiego nie widziałem.</p>
                    <p>— Daj Boże, aby mi na złe nie wyszła gładkość moja — rzekła Helena.</p>
                    <p>Ale uśmiechała się jednak, bo jej niewieście uszy mile łechtał podziw pana
                        Zagłoby.</p>
                    <p>— Gładkość nigdy na złe nie wychodzi, a ja tego pierwszym przykładem, bo gdy
                        mnie Turcy w Galecie oko wypalili, chcieli wypalić i drugie, gdy mnie żona
                        tamecznego baszy uratowała, a to dla nadzwyczajnej mojej urody, której
                        ostatki możesz jeszcze waćpanna oglądać.</p>
                    <p>— A mówiłeś waćpan, iż to Wołosi mu oczy wypalili?</p>
                    <p>— Bo Wołosi, ale poturczeni, i w Galacie, u baszy, służący.</p>
                    <p>— Przecie waćpanu i tego jednego nie wypalili?</p>
                    <p>— Jeno mi od gorącości żelaza bielmem zaszło. Wszystko to jedno. Cóż tedy
                        waćpanna z warkoczami swymi chcesz uczynić?</p>
                    <p>— A cóż? trzeba obciąć.</p>
                    <p>— A trzeba. Ale jak?</p>
                    <p>— Waćpanową szablą.</p>
                    <p>— Dobrze to szablą głowę uciąć, ale włosy, to już nie wiem, quo modo?</p>
                    <p>— Wiesz waćpan co? Siądę ja przy tym zwalonym pniu, a włosy przez pień
                        przełożę, waćpan zaś tniesz i utniesz. Jeno mi głowy nie utnij.</p>
                    <p>— O to się waćpanna nie bój. Nieraz ja knoty u świec po pijanemu obcinałem,
                        samej świecy nie <pb n="076"/>zaciąwszy. Nie uczynię i waćpannie krzywdy,
                        chociaż takowa prezentacya dla mnie pierwsza.</p>
                    <p>Helena siadła koło pnia i rzuciwszy w poprzek swe ogromne czarne włosy,
                        podniosła oczy ku panu Zagłobie.</p>
                    <p>— Gotowam — rzekła — tnij waćpan.</p>
                    <p>I uśmiechała się do niego trochę smutno, bo jej żal było owych włosów, które
                        przy głowie ledwieby w dwie piędzie można ująć. A i panu Zagłobie było jakoś
                        nie sporo. Okraczył pień dla lepszego cięcia i mruczał:</p>
                    <p>— Tfu! tfu! wolałbym zostać cyrulikiem i osełedce kozakom podgalać. Zdaje mi
                        się, żem jest mistrzem i że do katowskiej przystępuję roboty, gdyż wiadomo
                        waćpannie, że oni czarownicom włosy na głowie obcinają, aby zaś dyabeł się w
                        nich nie utaił i swoją mocą efektu torturów nie zepsował. Aleś waćpanna nie
                        czarownica, przeto i ten postępek paskudnym mi się wydaje, za który jeśli mi
                        pan Skrzetuski uszu nie obetnie, to mu imparitatem zadam. Dalibóg, że mnie
                        mrowie chodzi po ręku. Zamruż przynajmniej waćpanna oczy.</p>
                    <p>— Już! — rzekła Helena.</p>
                    <p>Pan Zagłoba podniósł się w górę, jakby się na strzemionach do cięcia wznosił.
                        Płytkie żelazo świsnęło w powietrzu i natychmiast długie, czarne sploty
                        zsunęły się po gładkiej korze pnia na ziemię.</p>
                    <p>— Już — rzekł z kolei Zagłoba.</p>
                    <p>Helena podniosła się żywo i natychmiast krótko obcięte włosy rozsypały się
                        czarnem koliskiem koło jej twarzy, na którą biły rumieńce wstydu, bo w owych
                        czasach ucięcie warkocza dziewczynie poczytywano za hańbę wielką, więc była
                        to z jej strony ciężka ofiara, którą z konieczności tylko przenieść
                        mogła.</p>
                    <pb n="077"/>
                    <p>Nawet i łzy pokazały się w jej oczach, a pan Zagłoba, niekontent z siebie,
                        wcale jej nie pocieszał.</p>
                    <p>— Zdaje mi się, żem się na coś bezecnego odważył — rzekł — i powtarzam
                        waćpannie, że pan Skrzetuski, jeżeli jest godnym kawalerem, uszy mi za to
                        obciąć powinien. Ale nie można było inaczej, boćby sexus waćpanny zaraz
                        odgadnięto. Teraz przynajmniej pójdziemy śmiało. Rozpytałem się też dziada o
                        drogę, przyłożywszy mu sztych do gardła. Wedle tego co powiadał, ujrzymy na
                        stepie trzy dęby, koło których będzie wilczy jar, a wedle jaru droga na
                        Demianówkę, ku Zołotonoszy. Mówił, że i czumakowie drogą jeżdżą, będzie się
                        można przysiąść na wozie. Ciężkie my to chwile z waćpanną przeżywamy, które
                        wiecznie wspominać będziem. Teraz ot trzeba się będzie i z szablami rozstać,
                        bo nie przystoi dziadowi, ni jego pacholęciu, mieć szlacheckie oznaki przy
                        sobie. Wetknę je pod ten pień, może Bóg da, że kiedyś odnajdę. Dużo wypraw
                        ta szabla widziała i wielkich przewag była przyczyną. Wierzaj mi waćpanna,
                        że dotąd byłbym już regimentarzem, gdyby nie invidia i złość ludzka, która
                        mnie o miłość do gorących napojów posądzała. Tak to zawsze na świecie. W
                        niczem niemasz sprawiedliwości! Żem nie lazł, jak kto głupi, na zgubę i z
                        męstwem umiałem, jako drugi Cunctator, łączyć roztropność, tedy pierwszy pan
                        Zaćwilichowski powiadał, że mnie tchórz oblatywał. Dobry on człowiek, ale
                        zły język. Jeszcze niedawno dogryzał mi, żem się z kozaki bratał, a gdyby
                        nie owo bratanie, pewniebyś waćpanna mocy Bohunowej nie uszła.</p>
                    <p>Tak rozmawiając, powtykał pan Zagłoba szable pod pień, nakrył je zielskiem i
                        trawą, następnie <pb n="078"/>przewiesił przez plecy sakwy i teorban, wziął
                        w rękę kij sadzony krzemieniami, machnął raz i drugi, poczem rzekł:</p>
                    <p>— No, niezłe i to, można jakowemu psu albo i wilkowi świeczki w ślepiach
                        zapalić i zęby porachować. Najgorsze ze wszystkiego, że trzeba iść piechotą,
                        ale niema rady! Chodźmy!</p>
                    <p>Poszli.</p>
                    <p>Pacholę czarnowłose przodem, dziad za niem. Dziad mruczał i przeklinał, bo mu
                        było gorąco iść piechotą, chociaż po stepie wiatr przeciągał. Wiatr ten
                        opalał i czynił smagłem lice ślicznego pacholęcia. Wkrótce trafili na jar,
                        na dnie którego biła krynica, sącząc swe przeczyste wody do Kahamliku. Koło
                        tego jaru, niedaleko od rzeki, rosły na mogile trzy potężne dęby; ku nim
                        zaraz skręcili nasi podróżni. Zaraz też trafili na ślady drogi, która
                        żółciła się na stepie od kwiecia wyrosłego na bydlęcym nawozie. Droga była
                        pusta, ani czumaka na niej, ani mazi, ani siwych wołów wolno idących.
                        Gdzieniegdzie leżały tylko kości bydlęce, porozwłóczone przez wilki i
                        wybielone na słońcu. Podróżni szli ciągle, wypoczywali jeno w dąbrowach
                        cienistych. Czarnowłose pacholę układało się do snu na zielonej murawie, a
                        dziad czuwał. Przechodzili też i przez ruczaje, a gdzie brodu nie było, to
                        go szukali, chodząc długo brzegiem. Czasem też dziad przenosił pacholę na
                        ręku, z siłą dziwną w człeku, który już chodził po żebranym chlebie. Ale był
                        to barczysty dziad! Tak wlekli się znowu aż do wieczora, aż wreszcie
                        pachołek usiadł przy drodze, w lesie dębowym, i rzekł:</p>
                    <p>— Już mi i tchu brak, i sił zbyłam. Nie pójdę dalej. Tu się położę i
                        zamrę.</p>
                    <p>Dziad zakłopotał się srodze.</p>
                    <pb n="079"/>
                    <p>— O to przeklęte pustkowie! — rzekł — ani futora, ani sadyby na drodze, ani
                        żywego człeka. Ale nie możemy tutaj na noc zostawać. Wieczór już zapada, za
                        godzinę ciemno będzie — a posłuchaj jeno waćpanna!</p>
                    <p>Tu dziad umilkł i przez chwilę panowała cisza głęboka.</p>
                    <p>Ale nagle przerwał ją daleki, posępny głos, który zdawał się wychodzić z
                        wnętrzności ziemi, a rzeczywiście wychodził z jaru, leżącego niedaleko
                        drogi.</p>
                    <p>— To wilcy — rzekł pan Zagłoba. — Zeszłej nocy mieliśmy konie, to nam konie
                        zjedli, terazby do nas samych się zabrali. Trzymam ci ja wprawdzie pistolet
                        pod świtką, ale mi prochu nie wiem czy na dwa razy stanie, a nie chciałbym
                        służyć za marcepan na wilczem weselu. Słyszysz waćpanna — znowu!</p>
                    <p>Wycie istotnie rozległo się znowu i zdawało się bliższem.</p>
                    <p>— Wstawaj, detyno! — rzekł dziad. — A nie możesz iść, to cię poniosę. Cóż
                        robić. Widzę, że zanadto polubiłem waćpannę, ale to pewnie dlatego, że żyjąc
                        w stanie bezżennym, własnych prawych potomków zostawić nie mogłem, a jeśli
                        mam nieprawe, to są bisurmanami, bom w Turczech długo przebywał. Na mnie też
                        kończy się ród Zagłobów, herbu Wczele. Waćpanna się starością moją
                        zaopiekujesz, ale teraz wstawaj, albo li siadaj mi na plecy, na barana.</p>
                    <p>— Nogi mi tak ociężały, że już i ruszyć się nie mogę.</p>
                    <p>— A chwaliłaś się waćpanna swoją siłą. Ale cicho-no! cicho! Jak mnie Bóg
                        miły, tak słyszę szczekanie psów. Tak jest, to psi, nie wilcy. Tedy
                        niedaleko musi być Demianówka, o której mnie dziad powiadał. Chwała <pb
                            n="080"/>bądź Bogu najwyższemu! Jużem myślał, czyby ognia nie napalić od
                        wilków, ale byśmy się pewnie pospali, bośmy oboje znużeni. Tak jest, to psi.
                        Słyszysz?</p>
                    <p>— Chodźmy — rzekła Helena, której nagle sił przybyło.</p>
                    <p>Jakoż, zaledwie wyszli z lasu, pokazały się o kilka stajań ognie licznych
                        chat. Dojrzeli także trzy kopułki cerkwi, pobite świeżymi gontami, które
                        świeciły jeszcze w pomroce, od ostatnich blasków zorzy wieczornej.
                        Szczekanie psów dochodziło coraz wyraźniej.</p>
                    <p>— Tak jest, to Demianówka, nie może być nic innego — rzekł pan Zagłoba. —
                        Dziadów wszędy chętnie przyjmują, może zdarzy się nocleg i wieczerza, a może
                        dobrzy ludzie dalej podwiozą. Czekajże waćpanna, to jest książęca wieś, więc
                        pewnie i podstarości w niej mieszka. I spoczniem, i wieści zasięgniem.
                        Książę już musi być w drodze. Może poratowanie prędzej się zdarzy, niż się
                        waćpanna spodziewasz. Ale! pamiętajże, żeś niemowa. Zaczynam już w piętkę
                        gonić, gdyż kazałem ci się zwać Onufrym, a skoro jesteś niemową, nie możesz
                        mnie nijak nazywać. Ja sam będę gadał za ciebie i za siebie, a chwalić Boga,
                        po chłopsku tak dobrze mówię, jak i po łacinie. Dalej, dalej! Ot! już i
                        pierwsze chaty niedaleko. Mój Boże! kiedyż się już skończy nasze tułactwo.
                        Żebyśmy choć piwa grzanego mogli dostać, chwaliłbym Pana Boga i za to.</p>
                    <p>Pan Zagłoba umilkł i przez czas niejaki szli cicho koło siebie. Poczem znów
                        mówić począł:</p>
                    <p>— Pamiętajże waćpanna, żeś niemowa. Gdy cię ktoś o co spyta, zaraz mu pokaż
                        na mnie i rzeknij: „hum, hum, hum! nija, nija!“ Waćpanna, uważałem, wiele
                        masz roztropności, a to przecie o naszą skórę <pb n="081"/>chodzi.
                        Chybabyśmy przypadkiem na hetmańskie, albo książęce chorągwie trafili, wtedy
                        zaraz ogłosimy, kto jesteśmy, zwłaszcza jeśli się znajdzie oficer grzeczny i
                        pana Skrzetuskiego znajomy. Prawda, żeś to waćpanna pod opieką książęcą,
                        tedy nie masz się czego żołnierzów obawiać. O! a to co za ogniska tam w
                        dołku buchają? Aha! kują, to kuźnia! Ale widzę i ludzi przy niej niemało,
                        pójdźmy tam.</p>
                    <p>Istotnie, w rozpadlinie stanowiącej przedsionek jaru, stała kuźnia, z której
                        komina sypały się snopy i kłęby złotych iskier, a przez otwarte drzwi i
                        przez liczne dziury, wiercone w ścianach, buchało jaskrawe światło,
                        przesłaniane chwilami przez ciemne postacie, kręcące się we wnętrzu. Na
                        zewnątrz, przed kuźnią, widać było także w pomroce nocnej kilkadziesiąt
                        postaci stojących kupkami. Młoty w kuźnicy biły w takt, aż echo rozlegało
                        się dokoła, a odgłos ten mieszał się ze śpiewami pod kuźnią, z gwarem
                        rozmów, ze szczekaniem psów. Widząc to wszystko, pan Zagłoba skręcił zaraz w
                        ów jar, zabrząknął w lirę i począł śpiewać:</p>
                    <quote>
                        
                            <l>„Ej, tam na hori</l>
                            <l> Żenci żnut,</l>
                            <l> A popid horoju,</l>
                            <l> Popid zełenoju,</l>
                            <l> Kozaki idut“.</l>
                        
                    </quote>
                    <p>Tak śpiewając, zbliżył się do gromady ludzi, stojących przed kuźnią.
                        Rozejrzał się: byli to chłopi, po większej części pijani. Prawie wszyscy
                        trzymali w ręku drągi. Na niektórych z tych drągów widniały kosy,
                        poobsadzane sztorcem i ostrza spis. Kowale w kuźni pracowali właśnie nad
                        wyrobem tych ostrz i odginaniem kos.</p>
                    <pb n="082"/>
                    <p>— Ej did! did! — poczęto wołać w gromadzie.</p>
                    <p>— Sława Bohu! — rzekł pan Zagłoba.</p>
                    <p>— Na wiki wikiw.</p>
                    <p>— Skażyte ditki, wże je Demianówka?</p>
                    <p>— Demianówka. Abo szczo?</p>
                    <p>— Bo mnie po drodze mówili — ciągnął dalej dziad — że tu dobrzy ludzie
                        mieszkają, co dziada przygarną, nakarmią, napoją, przenocują i <hi>hroszi
                            dadut</hi>. Ja stary, daleką drogę odbył, a chłopiec to już dalej
                        krokiem nie może. On biedny, niemowa, mnie starego prowadzi, bo nie widzę,
                        ślepiec ja nieszczęsny. Bóg was pobłogosławi dobrzy ludzie i święty Mikołaj,
                        cudotwórca, pobłogosławi, święty Onufrij pobłogosławi. W jednem oku trochę
                        mi światła Bożego zostało, a drugie ciemne na wieki; tak z teorbanem chodzę,
                        pieśni śpiewam i żyję jak ptaki, tem co z rąk dobrych ludzi spadnie.</p>
                    <p>— A skąd wy, <hi>didu?</hi></p>
                    <p>— Oj, z daleka, z daleka. Ale pozwólcie spocząć, bo widzę pod kuźnią jest
                        ława. Siadaj i ty, nieboże — mówił dalej — ukazując ławkę Helenie. My aż z
                        nad Ladawy, dobrzy ludzie. Ale z domu dawno, dawno wyszli, a teraz z
                        Browarków z odpustu idziemy.</p>
                    <p>— A co tam słyszeli dobrego? — pytał stary chłop z kosą w ręku.</p>
                    <p>— Słyszeli, słyszeli, ale czy co dobrego, nie wiemy. Ludzi tam naschodziło
                        się mnogo. O Chmielnickim mówili, że hetmańskiego syna i jego
                            <hi>łycariw</hi> zwojował. Słyszeli także, że na ruskim brzegu chłopi na
                        panów się podnoszą.</p>
                    <p>Gromada otoczyła zaraz Zagłobę, który, siedząc obok kniaziówny, od czasu do
                        czasu w struny liry uderzał.</p>
                    <p>— To wy, ojcze, słyszeli, że się podnoszą?</p>
                    <pb n="083"/>
                    <p>— A jakże. Nieszczęśliwa, bo nasza chłopska dola!</p>
                    <p>— Ale mówią, że koniec będzie?</p>
                    <p>— W Kijowie pismo od Chrysta na ołtarzu znaleźli, że będzie wojna straszna i
                        okrutna i wielkie krwi przelanie na całej Ukrainie.</p>
                    <p>Podkole otaczające ławę, na której siedział pan Zagłoba, ścieśniło się
                        jeszcze bardziej.</p>
                    <p>— Mówicie, że pismo było?</p>
                    <p>— Było, jako żywo! O wojnie, o krwi przelaniu... Ale nie mogę mówić więcej,
                        bo mi staremu biednemu w gardle już zaschło.</p>
                    <p>— Macie, ojcze, miarkę gorzałki, a mówcie, coście na świecie słyszeli. Wiemy
                        i my, że dziady wszędy bywają i wszystko <hi>znajut</hi>. Bywały już u nas,
                            <hi>taj kazały, szczo na paniw</hi> przyjdzie od Chmiela czarna godzina.
                        No, tak my kosy i spisy kazali sobie robić, aby nie byli ostatni, ale teraz
                        nie wiemy, zaczynać-li już, czy pisma od Chmiela czekać.</p>
                    <p>Zagłoba wychylił miarkę, posmakował, potem pomyślał chwilę i rzekł:</p>
                    <p>— A kto wam mówi, że czas zaczynać?</p>
                    <p>— My sami chcemy.</p>
                    <p>— Zaczynać! zaczynać! — ozwały się liczne głosy. — <hi>Koły zaporożci paniw
                            pobyły</hi>, tak zaczynać.</p>
                    <p>Kosy i spisy zatrzęsły się w krzepkich rękach i wydały brzęk złowrogi.</p>
                    <p>Poczem nastała chwila milczenia, jeno młoty w kuźnicy biły. Przyszli
                        rezunowie czekali, co powie <hi>did</hi>. Dziad myślał, myślał, wreszcie
                        spytał:</p>
                    <p>— Czyi wy ludzie?</p>
                    <p>— My kniazia Jaremy.</p>
                    <p>— A kogóż wy będziecie ryzały?</p>
                    <pb n="084"/>
                    <p>Chłopi spojrzeli po sobie.</p>
                    <p>— Jego? — spytał dziad.</p>
                    <p>— <hi>Ne zderżymo</hi>...</p>
                    <p>— Oj, <hi>ne zderżyte, ditki, ne zderżyte</hi>. Bywał ja i w Łubniach i
                        widział kniazia na własne oczy. Straszny on! Kiedy krzyknie, drzewa drżą w
                        lesie, a jak nogą tupnie, jar się robi. Jego i <hi>korol boitsia</hi>, i
                        hetmany słuchają i wszyscy się jego boją. A wojska więcej u niego, niż u
                        chana i u sułtana. <hi>Ne zderżyte, ditki, ne zderżyte</hi>. Nie wy jego
                        poszukacie, ale on was poszuka. A jeszcze tego nie wiecie, co ja wiem, że
                        jemu wszystkie Lachy przyjdą w pomoc, a to znajte: <hi>szczo Lach, to
                            szabla!</hi></p>
                    <p>Ponure milczenie zapanowało w gromadzie; dziad brzęknął znów w teorban i
                        mówił dalej, podniósłszy twarz ku księżycowi:</p>
                    <p>— Idzie kniaź, idzie, a przy nim tyle krasnych kit i chorągwi, ile gwiazd na
                        niebie, a bodiaków na stepie. Leci przed nim wiater i jęczy, a <hi>znajete,
                            ditki</hi>, dlaczego on jęczy? Nad waszą dolą on jęczy. Lecz przed nim
                        matka-śmierć z kosą, i dzwoni, a wiecie dlaczego dzwoni? Na wasze szyje
                        dzwoni.</p>
                    <p>— Hospody pomiłuj! — ozwały się ciche, przerażone głosy.</p>
                    <p>I znowu słychać było tylko bicie młotów.</p>
                    <p>— Kto tu kniaziowy komysar? — pytał dziad.</p>
                    <p>— Pan Gdeszyński.</p>
                    <p>— A gdzie on?</p>
                    <p>— Uciekł.</p>
                    <p>— A czemu on uciekł?</p>
                    <p>— Bo słyszał, że dla nas spisy taj kosy kują, tak się przeląkł i uciekł.</p>
                    <p>— Tem gorzej, bo on o was kniaziowi doniesie.</p>
                    <pb n="085"/>
                    <p>— Coś ty, didu, kraczesz jak kruk — rzeki stary chłop. — A tak my i wierzymy,
                        że na <hi>paniw</hi> czarna godzina nadchodzi. I nie będzie ich ani na
                        ruskim, ani na tatarskim brzegu, ni panów, ni kniaziów, tylko kozaki, wolni
                        ludzie będą — i nie będzie ni czynszu, ni czopowego, ni suchomielszczyzny,
                        ni przewozowego, i nie będzie żydów, bo tak stoi w piśmie od Chrystusa, o
                        którem ty sam powiadał. A Chmiel taki jak i kniaź mocny. <hi>Naj sia
                            poprobujut</hi>.</p>
                    <p>— Dajże mu Boże! — mówił did. — Ciężka nasza chłopska dola, a dawniej inaczej
                        bywało.</p>
                    <p>— Czyja ziemia? kniazia; czyj step? kniazia; czyj las? czyje stada? kniazia;
                        a dawniej był boży las, boży step; kto przyszedł pierwszy, to wziął i nikomu
                        nie był powinien. Teraz wsio paniw, a kniaziej...</p>
                    <p>— Dobra wasza, ditki — rzekł dziad — ale ja wam jedną rzecz powiem: sami
                        wiecie, że tu kniaziowi nie zdzierżycie, więc oto co powiem: kto chce paniw
                        ryzaty, niech się tu nie ostaje, póki się Chmiel z kniaziem nie popróbuje,
                        ale niech do Chmiela ucieka — i to zaraz, jutro, bo kniaź już w drodze.
                        Jeśli jego pan Gdeszyński do Demianówki namówi, to nie będzie on kniaź was
                        tu żywił, ale do ostatniego wybije — tak wy do Chmiela uciekajcie. Im was
                        więcej tam będzie, tem Chmiel łatwiej sobie poradzi. O! a ciężką on ma przed
                        sobą robotę. Hetmany naprzód i wojsk koronnych bez liku, a potem kniaź od
                        hetmanów mocniejszy. Lećcie wy, ditki, pomagać Chmielowi i zaporożcom, bo
                        oni niebożęta nie wydzierżą — a przecie za waszą — to oni swobodę i za wasze
                        dobro z panami się biją. Lećcie, to się i przed kniaziem ocalicie i
                        Chmielowi pomożecie.</p>
                    <p>— <hi>Wże prawdu każe!</hi> — ozwały się głosy w gromadzie.</p>
                    <pb n="086"/>
                    <p>— Dobrze mówi.</p>
                    <p>— <hi>Mudryj did!</hi></p>
                    <p>— To ty widział kniazia w drodze?</p>
                    <p>— Widzieć, nie widziałem, alem w Browarkach słyszał, że już ruszył z Łubniów;
                        pali i ścina, gdzie jedną spisę znajdzie: ziemię i niebo zostawia.</p>
                    <p>— Hospody pomiłuj!</p>
                    <p>— A gdzie nam Chmiela szukać?</p>
                    <p>— Poto ja tu, ditki, przyszedł, żeby wam powiedzieć, gdzie Chmiela szukać.
                        Pójdźcie wy, dzieci, do Zołotonoszy, a potem do Trechtymirowa pójdziecie, i
                        tam już Chmiel będzie na was czekał, tam się też ze wszystkich wsiów, sadyb
                        i chutorów ludzie zbiorą, tam i Tatary przyjdą, bo inaczej kniaź wszystkim
                        wamby po ziemi, po matce, chodzić nie dał.</p>
                    <p>— A wy, ojcze, pójdziecie z nami?</p>
                    <p>— Pójść nie pójdę, bo stare nogi ziemia już ciągnie. Ale mnie telegę
                        zaprzężcie, taj pojadę z wami. A przed Zołotonoszą pójdę naprzód zobaczyć,
                        czy tam pańskich żołnirów niema. Jak będą, to ominiemy i prosto na
                        Trechtymirów pociągniem. Tam już kozacki kraj. A teraz mnie jeść i pić
                        dajcie, bom ja stary głodny i pachołek mój głodny. Jutro rano ruszymy, a po
                        drodze o panu Potockim i o kniaziu Jaremie wam zaśpiewam. Oj, srogie to lwy!
                        Wielkie będzie przelanie krwi na Ukrainie, niebo czerwieni się okrutnie, a i
                        miesiąc jakoby we krwi pływa. Proście wy, ditki, zmiłowania Bożego, bo
                        niejednemu nie chodzić już długo po Bożym świecie. Słyszał ja też, że upiory
                        z mogił wstają i wyją.</p>
                    <p>Jakiś przestrach ogarnął zgromadzone chłopstwo. Mimowoli zaczęli się oglądać,
                        i żegnać i szeptać między sobą. Nakoniec jeden wykrzyknął:</p>
                    <pb n="087"/>
                    <p>— Do Zołotonoszy!</p>
                    <p>— Do Zołotonoszy! — powtórzyli wszyscy, jakby tam właśnie była ucieczka i
                        ocalenie.</p>
                    <p>— W Trechtymirów!</p>
                    <p>— Na pohybel Lachom i panom!</p>
                    <p>Nagle, młody jakiś kozaczek wystąpił naprzód, potrząsnął spisą i
                        krzyknął:</p>
                    <p>— Bat’ki! a kiedy jutro do Zołotonoszy idziem, to dziś chodźmy na komisarski
                        dwór!</p>
                    <p>— Na komisarski dwór! — krzyknęło od razu kilkadziesiąt głosów.</p>
                    <p>— Spalić! dobro zabrać!</p>
                    <p>Ale dziad, który dotąd głowę miał spuszczoną na piersi, podniósł ją i
                        rzekł:</p>
                    <p>— Ej, ditki, nie chodźcie wy na komisarski dwór i nie palcie go, bo będzie
                            <hi>łycho</hi>. Kniaź tu może gdzie blizko z wojskiem krąży; łunę
                        zobaczy, to przyjdzie i będzie <hi>łycho</hi>. Lepiej wy mnie jeść dajcie i
                        nocleg pokażcie. Siedzieć wam cicho, nie <hi>hulaty po pasikam</hi>.</p>
                    <p>— Prawdu każe! — ozwało się kilka głosów.</p>
                    <p>— Prawdu każe, a ty Maksym durny!</p>
                    <p>— Chodźcie, ojcze, do mnie na chleb i sól i na miodu kwaterkę, a podjecie, to
                        pójdziecie spać na siano do odryny — rzekł stary chłop, zwracając się do
                        dziada.</p>
                    <p>Zagłoba wstał i pociągnął Helenę za rękaw świtki. Kniaziówna spała.</p>
                    <p>— Zmordowało się pacholę, to choć i przy młotach usnęło — rzekł pan
                        Zagłoba.</p>
                    <p>A w duszy pomyślał sobie:</p>
                    <p>— O słodka niewinności, która wśród spis i nożów spać możesz. Widać anieli
                        niebiescy cię strzegą, a przy tobie i mnie strzegą.</p>
                    <pb n="088"/>
                    <p>Zbudził ją i poszli ku wsi, która leżała nieco opodal. Noc była pogodna,
                        cicha — goniło ich echo bijących młotów. Stary chłop szedł naprzód, by drogę
                        w ciemnościach pokazać, a pan Zagłoba, udając, że pacierz odmawia, mruczał
                        monotonnym głosem:</p>
                    <p>— O hospody Boże, pomiłuj nas hrisznych... Widzisz waćpanna!... Świataja
                        preczystaja... Cóżbyśmy zrobili, nie mając chłopskiego przebrania?... Jako
                        wże na zemli i dosza ku nebesech... Jeść dostaniemy, a jutro pojedziemy ku
                        Zołotonoszy, miasto iść piechotą... Amin, amin, amin... Można się
                        spodziewać, że Bohun trafi tu naszym śladem, bo go nie oszukają nasze
                        fortele... Amin, amin!... Ale już będzie zapóźno, bo w Prozorówce Dniepr
                        przejedziemy, a tam już moc hetmańska... Diawoł błahougodnyku ne straszen.
                        Amin... Tu za parę dni kraj będzie w ogniu, niech tylko książę za Dniepr
                        ruszy... Amin... Żeby ich czarna śmierć wydusiła, niech im kat świeci...
                        Słyszyszno waćpanna, jako tam wyją pod kuźnią? Amin... Ciężkie na nas
                        przyszły terminy, ale kpem jestem, jeśli waćpanny z nich nie wydobędę,
                        choćbyśmy mieli do samej Warszawy uciekać.</p>
                    <p>— A co tam mruczycie, ojcze? — pytał chłop.</p>
                    <p>— Nic, modlę się za wasze zdrowie. Amin, amin!...</p>
                    <p>— A ot, i moja chata...</p>
                    <p>— Sława Bohu.</p>
                    <p>— Na wiki wików.</p>
                    <p>— Proszę na chleb-sól.</p>
                    <p>— Bóg nagrodzi.</p>
                    <p>W kilka chwil później, dziad pokrzepiał się silnie baraniną, popijając
                        obficie miodem, a nazajutrz rano ruszył wraz z pacholęciem wygodną telegą ku
                            <pb n="089"/>Zołotonoszy, eskortowany przez kilkudziesięciu konnych
                        chłopów, zbrojnych w spisy i kosy.</p>
                    <p>Jechali na Kawrajec, Czarnobaj i Kropiwnę. Po drodze widzieli, że wrzało już
                        wszystko. Chłopi wszędzie zbroili się, kuźnice po jarach pracowały od rana
                        do nocy i tylko straszna potęga, straszne imię księcia Jeremiego
                        wstrzymywało jeszcze krwawy wybuch.</p>
                    <p>Tymczasem za Dnieprem burza rozszalała się z całą wściekłością. Wieść o
                        klęsce korsuńskiej rozbiegła się lotem błyskawicy po całej Rusi, więc zrywał
                        się, kto żył.</p>
                </div>
                <pb n="090"/>
                <div type="chapter">
                    <head>ROZDZIAŁ V.</head>
                    <p>Bohuna znaleźli semenowie następnego rana po ucieczce Zagłoby nawpół
                        zduszonego w żupanie, w który pan Zagłoba go obwinął, ale że ran nie miał
                        ciężkich, wkrótce przyszedł do przytomności. Przypomniawszy sobie wszystko,
                        co się stało, wpadł we wściekłość, ryczał jak dziki zwierz, krwawił ręce na
                        własnym krwawym łbie i nożem godził w ludzi, tak, że semenowie nie śmieli do
                        niego przystąpić. Wreszcie, nie mogąc się jeszcze na kulbace utrzymać, kazał
                        przywiązać między dwa konie kolebkę żydowską i wsiadłszy w nią, pognał jak
                        szalony w stronę Łubniów, sądząc, że tam udali się zbiegowie. Leżąc tedy w
                        betach żydowskich, w puchu i własnej krwi, rwał stepem, jak upiór, który
                        przed brzaskiem rannym do mogiły ucieka, a za nim pędzili wierni semenowie,
                        w tej myśli, że na oczywistą śmierć pędzą. Lecieli tak, aż do Wasiłówki, w
                        której stało na załodze sto piechoty węgierskiej, książęcej. Dziki watażka,
                        jakby mu życie zbrzydło, uderzył na nią bez wahania, sam pierwszy rzucił się
                        w ogień i po kilkugodzinnej walce wyciął ją w pień, z wyjątkiem kilku
                        żołnierzy, których oszczędził, aby mękami zeznania z nich wydobyć.
                        Dowiedziawszy się od nich, iż żaden szlachcic nie uciekał tą <pb n="091"
                        />stroną z dziewczyną, sam nie wiedział co począć i darł na sobie bandaże z
                        bólu. Iść dalej było niepodobieństwem, gdyż wszędzie ku Łubniom stały pułki
                        książęce, które mieszkańcy, zbiegli w czasie bitwy z Wasiłówki, musieli już
                        ostrzedz o napaści. Porwali więc wierni semenowie osłabłego z wściekłości
                        atamana i prowadzili nazad do Rozłogów. Wróciwszy, nie zastali już i śladów
                        ze dworu, bo go chłopi miejscowi zrabowali i spalili wraz z kniaziem
                        Wasilem, sądząc, że w razie gdyby się kniaziowie, albo książę Jeremi, mścić
                        chcieli, z łatwością zwalą winę na kozaków i Bohuna. Spalono przytem
                        wszystkie zabudowania, wycięto sad wiśniowy, wybito wszystką czeladź, bo
                        chłopstwo mściło się bez litości za twarde rządy i ucisk, jakiego od
                        Kurcewiczów doznawało. Zaraz za Rozłogami wpadł w ręce Bohuna Pleśniewski,
                        który od Czehryna z wieścią o klęsce żółtowodzkiej jechał. Ten pytany dokąd
                        i z czem jedzie, gdy plątał się i nie dawał jasnych odpowiedzi, wpadł w
                        podejrzenie, a przypieczony ogniem, wyśpiewał co widział, i o klęsce, i o
                        panu Zagłobie, którego poprzedzającego dnia spotkał. Uradowany watażka
                        odetchnął. Powiesiwszy Pleśniewskiego, puścił się dalej, już prawie pewny,
                        że mu Zagłoba nie ujdzie. Jakoż czabanowie dostarczyli nowych wskazówek, ale
                        za to za brodem wszelkie ślady jak w wodę wpadły. Na dziada obdartego przez
                        pana Zagłobę ataman nie mógł się natknąć, bo ten posunął się już niżej, z
                        biegiem Kahamliku, i zresztą tak był przerażony, że krył się jak lis w
                        oczeretach.</p>
                    <p>Tymczasem upłynęły znowu dzień i noc, a że pościg w stronę Wasiłówki zajął
                        również dwa dni, Zagłoba miał więc ogromny czas za sobą. Co tedy było
                        robić?</p>
                    <p>W tym trudnym razie przyszedł Bohunowi z radą <pb n="092"/>i pomocą essauł,
                        stary wilk stepowy, przyzwyczajony od młodości do tropienia Tatarów w
                        Dzikich polach.</p>
                    <p>— Bat’ku! — rzekł — uciekali oni do Czehryna i mądrze uciekali, bo zyskali na
                        czasie — ale gdy się o Chmielu i żółtowodzkiej od Pleśniewskiego
                        dowiedzieli, zmienili drogę. Ty bat’ku sam widział, że zjechali z gościńca i
                        w bok się rzucili.</p>
                    <p>— W step?</p>
                    <p>— W stepie jaby ich bat’ku znalazł, ale oni poszli ku Dnieprowi, by się do
                        hetmanów dostać — więc poszli albo na Czerkasy, albo na Zołotonoszę i
                        Prohorówkę... a jeśli i ku Perejasławu poszli, chociaż <hi>ne dumaju</hi>,
                        to i tak ich znajdziemy. Namby, bat’ku, trzeba jednemu do Czerkas, drugiemu
                        do Zołotonoszy, na czumacką drogę — i prędko, bo jak się przez Dniepr
                        przeprawią, to do hetmanów zdążą, albo ich Tatary Chmielnickiego ogarną.</p>
                    <p>— Ruszajże ty do Zołotonoszy, ja do Czerkas pociągnę.</p>
                    <p>— Dobrze, bat’ku.</p>
                    <p>— A pilnuj dobrze, bo to chytry lis!</p>
                    <p>— Oj, i ja chytry, bat’ku.</p>
                    <p>Tak ułożywszy plan pogoni, skręcili natychmiast, jeden ku Czerkasom, drugi
                        wyżej, ku Zołotonoszy. Wieczorem tegoż samego dnia, stary essauł Anton
                        dotarł do Demianówki.</p>
                    <p>Wieś była pusta, zostały tylko same baby, gdyż wszyscy mężczyźni ruszyli za
                        Dniepr, do Chmielnickiego. Widząc zbrojnych, a nie wiedząc, ktoby byli, baby
                        pokryły się po strzechach i stodołach. Anton długo musiał szukać, nim
                        odnalazł staruszkę, która nie obawiała się już niczego, nawet i Tatarów.</p>
                    <pb n="093"/>
                    <p>— A gdzie chłopy, matko? — pytał Anton.</p>
                    <p>— A czy ja wiem! — odparła, ukazując żółte zęby.</p>
                    <p>— My kozaki, matko, nie bójcie się, my nie od Lachiw.</p>
                    <p>— Lachiw? szczob ich łycho!</p>
                    <p>— Wy nam życzycie — prawda?</p>
                    <p>— Wam? — Starucha zastanowiła się chwilę.</p>
                    <p>— A was szczoby bolaczka!</p>
                    <p>Anton nie wiedział, co ma począć, gdy nagle drzwi jednej chaty skrzypnęły, i
                        młodsza, ładna kobieta wyszła na podwórko.</p>
                    <p>— Ej, mołojcy, słyszała ja, szczo wy ne Lachy.</p>
                    <p>— Tak jest.</p>
                    <p>— A wy od Chmiela?</p>
                    <p>— Tak jest.</p>
                    <p>— Ne od Lachiw?</p>
                    <p>— Ni.</p>
                    <p>— A czego wy o chłopów pytali?</p>
                    <p>— Ot, tak pytali, czy już poszli.</p>
                    <p>— Poszli, poszli!</p>
                    <p>— Sława Bohu! A powiedzno, mołodycio, nie uciekał tu tędy jeden szlachcic,
                        Lach przeklęty, z córką?</p>
                    <p>— Szlachcic? Lach? Ja ne boczyła.</p>
                    <p>— Nikogo tu nie było?</p>
                    <p>— Buw did. On chłopów namówił, żeby do Chmiela, do Zołotonoszy poszli, bo
                        mówił, że tu kniaź Jarema przyjdzie.</p>
                    <p>— Gdzie?</p>
                    <p>— A tutki. A potem do Zołotonoszy ma ciągnąć, to mówił did.</p>
                    <p>— I did namówił chłopów do buntu?</p>
                    <p>— A did.</p>
                    <p>— A sam był?</p>
                    <pb n="094"/>
                    <p>— Nie. Z niemową.</p>
                    <p>— A jak wyglądał?</p>
                    <p>— Kto?</p>
                    <p>— Did?</p>
                    <p>— Oj, stary, stareńki, na lirze grał i na paniw płakał. Ale ja jego nie
                        widziała.</p>
                    <p>— I on chłopów do buntu namawiał? — pytał raz jeszcze Anton.</p>
                    <p>— A on.</p>
                    <p>— Hm! ostańcie z Bogiem, mołodycio.</p>
                    <p>— Jedźcie z Bogiem.</p>
                    <p>Anton zastanowił się głęboko. Gdyby ten dziad był przebranym Zagłobą,
                        dlaczegoby u licha chłopów do Chmielnickiego namawiał. Zresztą skądby
                        przebrania wziął? Gdzieby koni zbył? Uciekał przecie konno. Ale
                        przedewszystkiem, dlaczegoby chłopów do buntu namawiał i o przyjściu księcia
                        ich ostrzegał? Szlachcicby nie ostrzegał i przedewszystkiem sam się pod moc
                        książęcą schronił. A jeśli książę idzie do Zołotonoszy, w czem niemasz nic
                        niepodobnego, to za Wasiłówkę niezawodnie zapłaci. Tu Anton wzdrygnął się,
                        bo nagle kół nowy we wrotach wydał mu się kubek w kubek do pala podobny.</p>
                    <p>— Nie! Ten dziad, to był tylko dziad i nic więcej. Niema co gonić do
                        Zołotonoszy, chyba uciekać w tamtą stronę.</p>
                    <p>Ale uciekłszy, co dalej robić? Czekać, to książę może nadejść — iść do
                        Porohówki i za Dniepr się przeprawić, to znaczy na hetmanów wpaść.</p>
                    <p>Staremu wilkowi stepowemu stało się jakoś ciasno na szerokich stepach. Uczuł
                        także, że wilkiem będąc, na lisa w panu Zagłobie trafił.</p>
                    <pb n="095"/>
                    <p>Nagle uderzył się w czoło.</p>
                    <p>A czemu ten „did“ chłopów powiódł do Zołotonoszy, za którą była Prohorówka, a
                        za nią, za Dnieprem, hetmani i cały obóz koronny?</p>
                    <p>Anton postanowił bądź co bądź jechać do Prohorówki.</p>
                    <p>Jeśli, przybywszy na brzeg, usłyszy, iż po drugiej stronie stoją wojska
                        hetmańskie, to się nie będzie przeprawiał, jeno w dół rzeki pójdzie i
                        naprzeciw Czerkas z Bohunem się połączy. Zresztą wieści o Chmielnickim po
                        drodze zasięgnie. Antonowi było już wiadomo z relacyi Pleśniewskiego, że
                        Chmielnicki Czehryn zajął, że Krzywonosa już na hetmanów wysłał, a sam z
                        Tuhaj-bejem zaraz miał ruszyć za nim. Anton więc, jako żołnierz doświadczony
                        i położenie miejsc dobrze znający, pewien był, iż bitwa musiała już być
                        stoczona. W takim razie należało wiedzieć, czego się trzymać. Jeśli
                        Chmielnicki był pobity, tedy wojska hetmańskie rozlały się w pogoni po całem
                        Podnieprzu i w takim razie Zagłoby niema co już szukać. Ale jeśli
                        Chmielnicki pobił?... Co prawda, Anton niebardzo w to wierzył. Łatwiej pobić
                        syna hetmańskiego, niż hetmana; łatwiej podjazd, niż całe wojsko.</p>
                    <p>— Et — myślał stary kozak — nasz ataman lepiejby zrobił, żeby o własnej
                        skórze, nie o dziewczynie, myślał. Pod Czehrynem możnaby się przez Dniepr
                        przeprawić, a stamtąd, póki czas, na Sicz umknąć. Tu, między księciem Jaremą
                        a hetmanami, ciężko mu teraz będzie usiedzieć.</p>
                    <p>Tak rozmyślając, posuwał sie szybko wraz ze swymi semenami, w kierunku Suły,
                        którą przebyć zaraz za Demianówką musiał, chcąc do Prohorówki się dostać.
                        Dojechali do Mohylnej, nad samą rzeką leżącej. Tu los <pb n="096"/>posłużył
                        Antonowi, bo jakkolwiek Mohylna, również jak i Demianówka, była pusta,
                        zastał jednak promy gotowe i przewoźników, którzy przeprawiali chłopstwo
                        uciekające ku Dnieprowi. Zadnieprze nie śmiało samo pod ręką książęcą
                        powstać, ale za to ze wszystkich wsi, osad i słobód chłopstwo uciekało, by
                        się z Chmielnickim połączyć i pod jego znaki zaciągnąć. Wieść o zwycięstwie
                        Zaporoża pod Żółtemi wodami przeleciała jak ptak przez całe Zadnieprze.
                        Dziki lud nie mógł usiedzieć spokojnie, chociaż tam właśnie żadnych prawie
                        ucisków nie doznawał, bo jako się rzekło, książę, niemiłosierny dla buntów,
                        był prawdziwym ojcem spokojnych osiedleńców, komisarze zaś jego bali się
                        czynić krzywd powierzonemu sobie ludowi. Ale lud ten, niedawno ze zbójców w
                        rolników zmieniony, przykrzył sobie prawo, surowość rządów i porządek,
                        uciekał więc tam, kędy nadzieja dzikiej swobody <!-- choice>
                            <orig>zabłysła,</orig>
                            --><corr>zabłysła.</corr><!--
                        </choice --> W wielu wioskach uciekły do Chmielnickiego nawet i baby. W
                        Czabanówce i w Wysokiem wyszła cała ludność, spaliwszy za sobą chaty, aby
                        nie było gdzie wracać. W tych wioskach, w których zostało jeszcze trochę
                        ludu, zbrojono się na gwałt.</p>
                    <p>Anton począł wypytywać zaraz przewodników, czyliby wieści z Zadnieprza nie
                        mieli. Wieści były, ale sprzeczne, pomieszane, niejasne. Mówiono, że Chmiel
                        bije się z hetmany: lecz jedni twierdzili, że pobit, drudzy, że zwycięski.
                        Jakiś chłop, uciekający ku Demianówce, mówił, że hetmani wzięci w niewolę.
                        Przewoźnicy podejrzywali, że to szlachcic przebrany, ale nie śmieli go
                        zatrzymać, bo słyszeli także, że książęce wojska niedaleko. Jakoś strach
                        mnożył wszędzie liczbę wojsk książęcych i czynił z nich wszędobylskie
                        zastępy, gdyż pewno nie było w tej chwili ani jednej wioski na całem
                        Zadnieprzu, w którejby nie <pb n="097"/>mówiono, że książę tuż, tuż. Anton
                        spostrzegł, że wszędzie biorą jego oddział za podjazd kniazia Jaremy.</p>
                    <p>Ale wnet uspokoił przewoźników i począł ich wypytywać o chłopów
                        demianowskich.</p>
                    <p>— A jakże. Byli, my ich przeprawili na drugą stronę — rzekł przewoźnik.</p>
                    <p>— A dziad był z nimi?</p>
                    <p>— Był.</p>
                    <p>— I niemowa z dziadem, małe pacholę?</p>
                    <p>— Jako żywo.</p>
                    <p>— Jak wyglądał dziad?</p>
                    <p>— Nie stary, gruby, oczy miał jak u ryby, na jednem bielmo.</p>
                    <p>— To on! — mruknął Anton i pytał dalej: — A pacholę?</p>
                    <p>— Oj! otcze atamane! każe prosto cheruwym. Takoho my i ne baczyły.</p>
                    <p>Tymczasem dopłynęli do brzegu.</p>
                    <p>Anton wiedział już, czego się trzymać.</p>
                    <p>— Ej! przywieziemy mołodycię atamanowi — mruczał sam do siebie. Potem zwrócił
                        się do semenów: — W konie!</p>
                    <p>Pomknęli jak stado spłoszonych dropiów, choć droga była trudna, bo kraj w
                        jary popękany. Ale wjechali w jeden wielki, na dnie którego, przy krynicy,
                        był jakoby gościniec, przez naturę uczyniony. Jar szedł aż do Kawrajca,
                        lecieli więc, kilkadziesiąt stajań, bez wypoczynku, a Anton na najlepszym
                        koniu naprzód. Już było widać szerokie ujście jaru, gdy nagle Anton osadził
                        konia, aż mu zadnie kopyta zazgrzytały na kamieniach.</p>
                    <p>— Szczo ce?</p>
                    <p>Ujście zaćmiło się nagle ludźmi i końmi. Jakaś <pb n="098"/>jazda wchodziła w
                        parów i formowała się szóstkami. Było ich ze trzysta koni. Anton spojrzał i
                        lubo stary był wojownik, wszelkich niebezpieczeństw zwyczajny, przecie serce
                        zadygotało mu w piersi, a na lice wystąpiła bladość śmiertelna.</p>
                    <p>Poznał dragonów księcia Jeremiego.</p>
                    <p>Uciekać było zapóźno, ledwie dwieście kroków dzieliło zastęp Antona od
                        dragonów, a zmęczone konie semenów nie uszłyby daleko przed pogonią. Tamci
                        też, dostrzegłszy ich, puścili się z miejsca rysią. Po chwili otoczono
                        semenów ze wszystkich stron.</p>
                    <p>— Co wy za ludzie? — spytał groźno porucznik.</p>
                    <p>— Bohunowi! — rzekł Anton, widząc, że trzeba prawdę mówić, bo sama barwa
                        zdradzi. Ale poznawszy porucznika, którego widywał w Perejasławiu,
                        wykrzyknął zaraz z udaną radością: — Pan porucznik Kuszel! Sława Bohu!</p>
                    <p>— A to ty, Anton — rzekł porucznik, przyjrzawszy się essaułowi. — Co wy tu
                        robicie? Gdzie wasz ataman?</p>
                    <p>— Każe, pane, hetman W. wysłał naszego atamana do księcia wojewody, prosząc o
                        pomoc, tak ataman pojechał do Łubniów, a nam tu kazał włóczyć się po wsiach,
                        by zbiegów łapać.</p>
                    <p>Anton łgał jak najęty, ale ufał w to, że skoro chorągiew dragońska idzie od
                        strony Dniepru, nie może przeto jeszcze wiedzieć ani o napaści na Rozłogi,
                        ani o bitwie pod Wasiłówką, ani o żadnych imprezach Bohunowych.</p>
                    <p>Wszelako porucznik rzekł:</p>
                    <p>— Rzekłby kto, do rebelii chcecie się przekraść.</p>
                    <p>— Ej, pane poruczniku — rzekł Anton — żeby <pb n="099"/>my chcieli do
                        Chmiela, takby my nie byli z tej strony Dniepru.</p>
                    <p>— Prawda jest — rzecze Kuszel — prawda oczywista, której ci nie mogę negować.
                        Ale ataman nie zastanie księcia wojewody w Łubniach.</p>
                    <p>— O! a gdzież kniaź?</p>
                    <p>— Był w Przyłuce. Może dopiero wczoraj do Łubniów ruszył.</p>
                    <p>— To i szkoda. Ataman ma pismo od hetmana do kniazia, a z przeproszeniem
                        waszej miłości, czy to wasza miłość z Zołotonoszy wojsko prowadzi?</p>
                    <p>— Nie. My stali w Kalenkach, a teraz dostali rozkaz, jak i wszystko wojsko,
                        żeby do Łubniów ściągać, skąd książę całą potęgą wyruszy. A wy dokąd
                        idziecie?</p>
                    <p>— Do Prohorówki, bo tam chłopstwo się przeprawia.</p>
                    <p>— Dużo już uciekło?</p>
                    <p>— Oj bahato! bahato!</p>
                    <p>— No, to jedźcie z Bogiem.</p>
                    <p>— Dziękujemy pokornie waszej miłości. Niech Bóg prowadzi.</p>
                    <p>Dragoni rozstąpili się i poczet Antona wyjechał z pośród nich ku ujściu
                        jaru.</p>
                    <p>Minąwszy ujście, Anton stanął i słuchał pilnie, a gdy już dragoni zniknęli mu
                        z oczu i ostatnie echa po nich przebrzmiały, zwrócił się do swoich semenów i
                        rzekł:</p>
                    <p>— Wiecie durnie, że gdyby nie ja, toby wy za trzy dni na palach w Łubniach
                        pozdychali. A teraz w konie, choćby ostatni dech z nich wyprzeć.</p>
                    <p>I ruszyli z kopyta.</p>
                    <p>— Dobra nasza! — myślał Anton — podwójnie dobra nasza; raz, żeśmy skórę całą
                        unieśli, a powtóre, <pb n="100"/>że ci dragoni nie szli z Zołotonoszy i że
                        Zagłoba minął się z nimi, bo gdyby ich był napotkał, tedy byłby już przed
                        wszelką pogonią bezpieczny.</p>
                    <p>Jakoż istotnie był to termin dla pana Zagłoby nader niepomyślny, w którym
                        fortuna zgoła mu nie dopisała, że się nie natknął na pana Kuszla i jego
                        chorągiewkę, gdyż byłby od razu ocalony i wolen od wszelkiej obawy.</p>
                    <p>Tymczasem w Prohorówce uderzyła w niego, jak piorun, wieść o klęsce
                        korsuńskiej. Już po drodze do Zołotonoszy, po wsiach i chutorach, chodziły
                        słuchy o wielkiej bitwie, nawet o zwycięstwie Chmiela, ale pan Zagłoba nie
                        dawał im wiary, wiedział bowiem z doświadczenia, że między ludem wieść każda
                        rośnie i rośnie do niebywałych rozmiarów i że, zwłaszcza o przewagach
                        kozackich, lud ten chętnie cuda sobie opowiada. Ale w Prohorówce trudno było
                        już dłużej wątpić. Prawda straszna i złowroga biła obuchem w głowę. Chmiel
                        tryumfował, wojsko koronne było zniesione, hetmani w niewoli, cała Ukraina w
                        ogniu.</p>
                    <p>Pan Zagłoba w pierwszej chwili stracił głowę. Był bowiem w strasznem
                        położeniu. Fortuna nie dopisała mu i po drodze, bo w Zołotonoszy nie znalazł
                        żadnej załogi. Miasto wrzało przeciw Lachom, a stara forteczka była
                        opuszczona. Nie wątpił on ani chwili, że Bohun szuka go i że prędzej czy
                        później trafi na jego ślady. Kluczył wprawdzie szlachcic, jak ścigany
                        szarak, ale znał na wylot ogara, który go ścigał, i wiedział, że ten ogar
                        nie da się zbić z tropu. Miał więc pan Zagłoba poza sobą Bohuna, przed sobą
                        morze chłopskiego buntu, rzezie, pożogi, zagony tatarskie, tłumy
                        rozbestwione.</p>
                    <p>Uciekać w takiem położeniu, było to zadanie prawie niepodobne do spełnienia,
                        zwłaszcza uciekać z <pb n="101"/>dziewczyną, która, lubo przebrana za
                        dziadowskie pacholę, zwracała wszędy uwagę swoją nadzwyczajną
                        pięknością.</p>
                    <p>Zaiste, było od czego głowę stracić.</p>
                    <p>Ale pan Zagłoba nigdy na długo jej nie tracił. Wśród największego zamętu w
                        mózgownicy, widział doskonale to jedno, a raczej czuł najwyraźniej, że
                        Bohuna boi się sto razy bardziej niż ognia wody, buntu, rzezi i samego
                        Chmielnickiego. Na samą myśl, że mógłby dostać się w ręce strasznego
                        watażki, skóra na panu Zagłobie cierpła. „Tenby mi dał łupnia! — powtarzał
                        sobie co chwila. — A tu przedemną morze buntu!“</p>
                    <p>Pozostawał jeden sposób ocalenia: porzucić Helenę i zostawić ją na bożej
                        woli, ale tego pan Zagłoba uczynić nie chciał.</p>
                    <p>— Nie może być — mówił do niej — musiałaś mi waćpanna czegoś zadać, co będzie
                        miało ten skutek, że mi przez waćpannę skórę na jaszczur wyprawią.</p>
                    <p>Ale porzucić jej nie chciał i do głowy nawet nie dopuszczał tej myśli. Cóż
                        więc miał robić?</p>
                    <p>— Ha! — myślał — księcia szukać nie czas! Przedemną morze, więc dam nurka w
                        ono morze, przynajmniej się skryję, a Bóg da, to i na drugi brzeg
                        przepłynę.</p>
                    <p>I postanowił przeprawić się na prawy brzeg dnieprowy.</p>
                    <p>Ale w Prohorówce nie było to rzeczą łatwą. Pan Mikołaj Potocki pozabierał
                        jeszcze dla Krzeczowskiego i wyprawionych z nim wojsk wszystkie dumbasy,
                        szuhaleje, promy, czajki i „pidizdki“, to jest mniejsze czółna i łodzie,
                        począwszy od Perejasławia, aż do Czehryna. W Prohorówce był tylko jeden
                        dziurawy prom. Na ten prom czekały tysiące ludzi zbiegłych z okolicznego
                        Zadnieprza. W całej wiosce zajęte były wszystkie chaty, <pb n="102"/>obory,
                        stodoły chlewy i drożyzna niesłychana. Pan Zagłoba naprawdę musiał lirą a
                        pieśnią na kawałek chleba zarabiać. Przez całą dobę nie mogli się
                        przeprawić, bo prom zepsuł się dwa razy, musiano go więc naprawiać. Noc
                        spędzili z Heleną, siedząc na brzegu rzeki, razem z gromadami pijanego
                        chłopstwa, przy ogniskach. A noc była wietrzna i chłodna. Kniaziówna upadała
                        ze znużenia i bólu, bo chłopskie buty poczyniły jej rany na nogach. Bała
                        się, czy nie zachoruje obłożnie. Twarz jej zczerniała i zbladła, cudne oczy
                        przygasły, co chwila dobijała ją obawa, że może być poznana pod przebraniem,
                        albo że niespodzianie nadejdzie pogoń Bohunowa. Tejże nocy nakarmiono jej
                        oczy strasznym widokiem. Chłopi sprowadzili od ujścia Rosi kilku szlachty,
                        chcących przed nawałą tatarską schronić się do państwa Wiśniowieckiego, i
                        pomordowali ich nad brzegiem okrutnie. Wiercono im świdrami oczy, a głowy
                        zgnieciono między kamieniami. Prócz tego w Prohorówce było dwóch żydów z
                        rodzinami. Tych rozszalała tłuszcza wrzuciła do Dniepru, a gdy nie chcieli
                        zaraz iść na dno, pogrążano ich samych, żydowice i żydzięta, za pomocą
                        długich osęków. Towarzyszyły temu wrzaski i pijaństwo. Podchmieleni mołojcy
                        gzili się z podchmielonemi mołodyciami. Straszne wybuchy śmiechu brzmiały
                        złowrogo na ciemnych brzegach dnieprowych! Wiatr rozrzucał ogniska, czerwone
                        głownie i iskry, porwane wichurą, leciały konać na fali. Chwilami zrywał się
                        popłoch. Od czasu do czasu jakiś głos pijacki, ochrypły, wołał w
                        ciemnościach: „Ludy spasajtes, Jarema ide!!“ I tłum rzucał się na oślep ku
                        brzegowi, tratował się, spychał w wodę. Raz mało nie roztratowano Zagłoby i
                        kniaziówny. Była to piekielna noc, a zdawała się nie mieć końca. Zagłoba
                        wyżebrał kwartę wódki, sam pił <pb n="103"/>i kniaziównę zmuszał do picia,
                        bo inaczej zemdlałaby lub wpadła w gorączkę. Nakoniec fala dnieprowa poczęła
                        bielić się i połyskiwać. Świtało. Dzień robił się chmurny, posępny, blady.
                        Zagłoba chciał co prędzej przeprawić się na drugą stronę. Szczęściem i prom
                        też naprawiono. Ale ścisk stał się przy nim okropny.</p>
                    <p>— Miejsce dla dziada, miejsce dla dziada — krzyczał Zagłoba, trzymając przed
                        sobą między wyciągniętemi rękoma Helenę i broniąc jej od ścisku. — Miejsce
                        dla dziada! Do Chmielnickiego i do Krzywonosa idę! Miejsce dla dziada,
                        dobrzy ludzie, lube mołojcy, żeby was czarna śmierć wydusiła, was i dzieci
                        wasze! Nie widzę dobrze, wpadnę w wodę, pacholę mi utopicie. Ustąpcie ditki,
                        żeby paraliż powytrząsał wam wszystkie członki, żebyście polegli, żebyście
                        na palach pozdychali!</p>
                    <p>Tak wrzeszcząc, klnąc, prosząc i rozpychając tłum swymi potężnymi łokciami,
                        wepchnął naprzód Helenę na prom, a potem, wgramoliwszy się sam, zaraz począł
                        znowu wrzeszczeć:</p>
                    <p>— Dosyć już was tu, czego się tak pchacie, prom zatopicie, jak was tyle się
                        tu napcha. Dosyć, dosyć! przyjdzie kolej i na was, a jeśli nie przyjdzie,
                        mniejsza z tem.</p>
                    <p>— Dosyć, dosyć! — wołali ci, którzy dostali się na prom. — Na wodę! na
                        wodę!</p>
                    <p>Wiosła wyprężyły się i prom począł oddalać się od brzegu. Bystra fala zaraz
                        go zniosła nieco z biegiem rzeki, w kierunku Demontowa.</p>
                    <p>Przebyli już połowę szerokości koryta, gdy na prohorowskim dały się słyszeć
                        krzyki, wołania. Zamieszanie okropne wszczęło się między tłumami, które
                        zostały nad wodą; jedni uciekali jak szaleni ku Domontowu, drudzy <pb
                            n="104"/>wskakiwali w wodę, inni krzyczeli, machali rękoma, lub rzucali
                        się na ziemię.</p>
                    <p>— Co to? co się stało? — pytano na promie.</p>
                    <p>— Jarema! — krzyknął jeden głos.</p>
                    <p>— Jarema, Jarema! uciekajmy! — wołali inni.</p>
                    <p>Wiosła poczęły bić gorączkowo o wodę, prom mknął jak kozacka czajka po
                        fali.</p>
                    <p>W tejże chwili jacyś konni ukazali się na prohorowskim brzegu.</p>
                    <p>— Wojska Jaremy! — wołano na promie.</p>
                    <p>Konni biegali po brzegu, kręcili się, wypytywali o coś ludzi — wreszcie
                        poczęli krzyczeć na płynących:</p>
                    <p>— Stój! stój!</p>
                    <p>Zagłoba spojrzał i zimny pot oblał go od stóp do głowy — poznał kozaków
                        Bohunowych.</p>
                    <p>Rzeczywiście był to Anton ze swymi semenami.</p>
                    <p>Ale jako się rzekło, pan Zagłoba nigdy na długo głowy nie tracił; przykrył
                        oczy ręką, niby to, jako człek źle widzący, wpatrywać się musiał czas jakiś,
                        wreszcie począł krzyczeć, jakby go kto ze skóry obdzierał:</p>
                    <p>— Ditki! to kozacy Wiśniowieckiego! O dla Boga i Świętej Przeczystej! prędzej
                        do brzegu! Już my tamtych, co zostali, odżałujemy, a porąbać prom, bo
                        inaczej pohybel nam wszystkim!!</p>
                    <p>— Prędzej, prędzej, porąbać prom! — wołali inni.</p>
                    <p>Zrobił się krzyk, wśród którego nie było słychać nawoływań od strony
                        Prohorówki. W tej chwili prom zgrzytnął o żwir brzegowy. Chłopi poczęli
                        wyskakiwać, ale jedni nie zdążyli jeszcze wysiąść, gdy drudzy rwali już
                        burty promu, bili siekierami w dno. Deski i oderwane szczapy poczęły latać w
                        powietrzu. Niszczono nieszczęsny <pb n="105"/>statek z wściekłością, rwano
                        na sztuki i kawałki, przestrach zaś dodawał siły burzącym.</p>
                    <p>A przez ten czas pan Zagłoba krzyczał:</p>
                    <p>— Rąb, tłucz, rwij, pal — ratuj się! Jarema idzie! Jarema idzie!</p>
                    <p>Tak krzycząc, wycelował swoje zdrowe oko na Helenę i począł niem mrugać
                        znacząco.</p>
                    <p>Tymczasem z drugiego brzegu krzyki wzmogły się na widok niszczenia statku,
                        ale że było zbyt daleko, przeto nie można było zrozumieć, co krzyczano.
                        Wymachiwania rękami podobne były do gróźb i zwiększyły tylko pośpiech w
                        niszczeniu.</p>
                    <p>Statek zniknął po chwili, ale nagle ze wszystkich piersi znów wyrwał się
                        okrzyk grozy i przerażenia:</p>
                    <p>— Skaczut w wodu! płynut k’nam!! — wrzeszczeli chłopi.</p>
                    <p>Jakoż naprzód jeden konny a za nim kilkudziesięciu innych wparło konie w wodę
                        i puściło się wpław do drugiego brzegu. Był to czyn szalonej niemal
                        śmiałości, gdyż z wiosny wezbrana fala płynęła potężniej niż zwykle, tworząc
                        tu i ówdzie liczne wiry i zakręty. Porwane pędem rzeki konie nie mogły
                        płynąć wprost, fala poczęła je znosić z nadzwyczajną szybkością.</p>
                    <p>— Nie dopłyną! — krzyczeli chłopi.</p>
                    <p>— Potoną!</p>
                    <p>— Sława Bohu! O! o! już koń jeden zanurzył się.</p>
                    <p>— Na pohybel-że im!</p>
                    <p>Konie przepłynęły trzecią część rzeki, ale woda znosiła je w dół coraz
                        silniej. Widocznie poczęły tracić siły, zwolna też zanurzały się coraz
                        głębiej. Po chwili siedzący na nich mołojcy byli już do pasa w wodzie.
                        Przeszedł czas jakiś. Nadbiegli chłopi z Szelepuchy patrzeć, co się <pb
                            n="106"/>dzieje: już tylko łby końskie wyglądały nad falą, a mołojcom
                        woda dochodziła do piersi. Ale też przepłynęli już pół rzeki. Nagle jeden
                        łeb i jeden mołojec zniknął pod wodą, a za nim drugi, trzeci, czwarty i
                        piąty... liczba płynących zmniejszała się coraz bardziej. Po obu stronach
                        rzeki zapanowało w tłumach głuche milczenie, ale szli wszyscy z biegiem
                        wody, żeby widzieć, co się stanie. Już dwie trzecie rzeki przebyte, liczba
                        płynących zmniejszyła się jeszcze, ale słychać już ciężkie chrapanie koni i
                        głosy zachęcające mołojców; już widać, że niektórzy dopłyną.</p>
                    <p>Nagle głos Zagłoby rozległ się wśród ciszy:</p>
                    <p>— Hej! ditki! do piszczeli na pohybel kniaziowym!</p>
                    <p>Buchnęły dymy, zahuczały wystrzały. Krzyk z rzeki zabrzmiał rozpaczliwie i po
                        chwili konie, mołojcy, wszystko znikło. Rzeka była pusta, tylko gdzieś już
                        dalej, w rozkrętach fal, zaczerniał czasem brzuch koński, czasem mignęła
                        krasna czapka mołojca.</p>
                    <p>Zagłoba patrzył na Helenę i mrugał...</p>
                </div>
                <pb n="107"/>
                <div type="chapter">
                    <head>ROZDZIAŁ VI.</head>
                    <p>Książę wojewoda ruski, zanim pana Skrzetuskiego, siedzącego na zgliszczach
                        Rozłogów spotkał, wiedział już o klęsce korsuńskiej, gdyż mu o niej pan
                        Polanowski, towarzysz książęcy husarski, w Sahotynie doniósł. Poprzednio
                        bawił książę w Przyłuce i stamtąd pana Bogusława Maszkiewicza do hetmanów z
                        listem wysłał, pytając, gdzieby mu się z całą potęgą stawić rozkazali. Gdy
                        jednak pana Maszkiewicza z odpowiedzią hetmanów długo nie było widać, ruszył
                        książę ku Perejasławiu, wysyłając na wszystkie strony podjazdy, oraz
                        rozkazy, by te pułki, które jeszcze po Zadnieprzu tu i owdzie były
                        rozrzucone, do Łubniów jak najśpieszniej ściągały.</p>
                    <p>Ale przyszły wieści, że kilkanaście chorągwi kozackich, na granicach ku
                        Tatarszczyźnie w polankach stojących, rozsypało się, lub też do buntu
                        poszło. Tak więc widział książę swe siły nagle uszczuplone i zgryzł się tem
                        niemało, bo nie spodziewał się, by ci ludzie, których tylekroć do zwycięstw
                        prowadził, kiedykolwiek opuścić go mogli. Jednakże po spotkaniu z panem
                        Polanowskim i po odebraniu wieści o niesłychanej klęsce, takową przed
                        wojskiem zataił i ciągnął dalej ku Dnieprowi, chcąc iść na oślep, w środek
                        burzy i buntu, i albo <pb n="108"/>klęskę pomścić, niesławę wojsk zetrzeć,
                        albo samemu krew rozlać. Sądził przytem, że musiało się coś, a może i sporo
                        wojska koronnego z pogromu ocalić. Ci, gdyby jego sześciotysięczną dywizyą
                        wzmogli, mógłby się z nadzieją zwycięstwa z Chmielnickim zmierzyć.</p>
                    <p>Stanąwszy tedy w Perejasławiu, polecił małemu panu Wołodyjowskiemu i panu
                        Kuszlowi, by swoich dragonów na wszystkie strony, do Czerkas, do Mantowa,
                        Siekiernej, Buczacza, Stajek, Trechtymirowa, Rzyszczowa rozesłali, dla
                        sprowadzenia wszelkich statków i promów, jakieby się w okolicy znalazły.
                        Poczem wojsko miało się z lewego brzegu do Rzyszczowa przeprawić.</p>
                    <p>Wysłańcy dowiedzieli się od spotykanych tu i owdzie zbiegów o klęsce, ale we
                        wszystkich onych miejscach ani jednego statku nie znaleźli, gdyż, jako już
                        było wspomniane, połowę ich hetman w. koronny dawno dla Krzeczowskiego i
                        Barabasza zabrał, resztę zaś zbuntowana na prawym brzegu czerń, z obawy
                        przed księciem, poniszczyła. Wszelako dostał się pan Wołodyjowski
                        samodziesięć na prawy brzeg, kazawszy z pni zbić na prędce tratwę. Tam
                        schwytał kilkunastu kozaków, których przed księciem stawił. Od nich
                        dowiedział się książę, o potwornych rozmiarach buntu i straszliwych owocach,
                        jakie klęska korsuńska już zrodziła. Cała Ukraina, co do jednej głowy,
                        powstała. Bunt rozlewał się tak właśnie, jak powódź, która tocząc się
                        równiną, w mgnieniu oka coraz większe i większe przestrzenie zajmuje.
                        Szlachta broniła się w zamkach i zameczkach. Ale wiele z nich już
                        zdobyto.</p>
                    <p>Chmielnicki rósł z każdą chwilą w siły. Schwytani kozacy podawali już kwotę
                        jego wojsk na dwieście tysięcy ludzi, a za parę dni siły te mogły zdwoić się
                        łatwo. <pb n="109"/>Dlatego po bitwie stał jeszcze w Korsuniu, a zarazem
                        korzystając z chwili spokoju, wprowadzał ład w swoje niezliczone zastępy.
                        Czerń dzielił na pułki, wyznaczył pułkowników z atamanów i co
                        doświadczeńszych essaułów zaporoskich — wyprawiał podjazdy, lub całe dywizye
                        dla dobywania poblizkich zamków. Zważywszy to wszystko, książę Jeremi
                        widział, iż i dla braku statków, których przygotowanie dla 6.000 wojska
                        zajęłoby kilka tygodni czasu, i dla wybujałej nad wszelką miarę potęgi
                        nieprzyjaciela, nie masz sposobu przeprawienia się za Dniepr w tych
                        okolicach, w których obecnie zostawał. Na radzie wojennej: pan Polanowski,
                        pułkownik Baranowski, strażnik pan Aleksander Baranowski, pan Wołodyjowski i
                        Wurcel byli zdania, by na północ ku Czernihowu ruszyć, któren za głuchymi
                        lasami leżał, stamtąd iść na Lubecz i tam dopiero ku Brahimowi się
                        przeprawiać. Była to droga długa i niebezpieczna, bo za czernihowskimi
                        lasami leżały ku Brahimowi olbrzymie błota, przez które i piechocie niełatwo
                        się było przeprawiać, a cóż dopiero ciężkiej jeździe, wozom i artyleryi.
                        Księciu wszelako przypadła do smaku ta rada, pragnął tylko raz jeszcze przed
                        tą długą, a jak się spodziewał, i niepowrotną drogą, na swem Zadnieprzu tu i
                        owdzie się ukazać, by wybuchu zaraz niedopuścić, szlachtę pod swe skrzydła
                        zgarnąć, grozą przejąć i pamięć owej grozy między ludem zostawić, która pod
                        niebytność pana, sama jedna miała być stróżem kraju i opiekunem tych
                        wszystkich, co z wojskiem pociągnąć nie mogli. Prócz tego księżna Gryzelda,
                        panny Zbaraskie, fraucymer, dwór cały i niektóre regimenta, mianowicie
                        piechoty, były jeszcze w Łubniach, postanowił więc książę pójść na ostatnie
                        pożegnanie do Łubniów.</p>
                    <pb n="110"/>
                    <p>Wojska ruszyły tegoż samego dnia, a na czele pan Wołodyjowski ze swymi
                        dragonami, którzy, choć wszyscy bez wyjątku Rusini, przecie w kluby
                        dyscypliny ujęci i w żołnierza regularnego zmienieni, wiernością prawie
                        wszystkie inne chorągwie przewyższali. Kraj był jeszcze spokojny.
                        Gdzieniegdzie potworzyły się już kupy hultajów, rabując zarówno dwory, jak i
                        chłopów. Tych znacznie po drodze wygnieciono i na pale powbijano. Ale
                        chłopstwo nigdzie nie powstało. Umysły wrzały, ogień był w chłopskich oczach
                        i duszach, zbrojono się po cichu, uciekano za Dniepr. Wszelako strach
                        panował jeszcze nad głodem krwi i mordu. To tylko za złą wróżbę na
                        przyszłość poczytanem być mogło, że w tych nawet wioskach, w których chłopi
                        nie puścili się dotąd do Chmiela, uciekali za zbliżaniem się wojsk
                        książęcych, jakby w obawie, by im straszny kniaź z twarzy nie wyczytał tego,
                        co w sumieniach się kryło, i z góry nie pokarał. Karał on jednakże tam,
                        gdzie najmniejszą oznakę knującego się buntu znalazł, a jako naturę miał i w
                        nagradzaniu i w karaniu niepohamowaną, karał bez miary i litości. Można było
                        rzec, iż po dwóch stronach Dniepru błądziły podówczas dwa upiory — jeden dla
                        szlachty — Chmielnicki, drugi dla zbuntowanego ludu — książę Jeremi.
                        Szeptano sobie między ludem, że gdy ci dwaj się zetrą, chyba słońce się
                        zaćmi i wody po wszystkich rzekach poczerwienieją. Ale starcie nie było
                        blizkiem, bo ów Chmielnicki, zwycięzca z pod Żółtych wód, zwycięzca z pod
                        Korsunia, ów Chmielnicki, który rozbił w puch wojska koronne, wziął do
                        niewoli hetmanów i teraz stał na czele setek tysięcy wojowników, po prostu
                        bał się tego pana z Łubniów, który chciał go szukać za Dnieprem. Wojska
                        książęce przebyły właśnie Śleporód, sam <pb n="111"/>zaś książę zatrzymał
                        się dla wypoczynku w Filipowie, gdy dano mu znać, że przybyli wysłańcy
                        Chmielnickiego z listem i proszą o posłuchanie. Książę kazał im się stawić
                        natychmiast. Weszło tedy sześciu zaporożców do podstarościńskiego dworku, w
                        którym stał książę i weszło dość hardo, zwłaszcza najstarszy z nich, ataman
                        Sucha-ruka, pamiętny na pogrom korsuński i na swą świeżą pułkownikowską
                        szarżę. Ale gdy spojrzeli na oblicze księcia, wnet ogarnął ich strach tak
                        wielki, że padłszy mu do nóg, nie śmieli słowa przemówić.</p>
                    <p>Książę, siedząc w otoczeniu co przedniejszego rycerstwa, kazał im podnieść
                        się i pytał, z czem przybyli.</p>
                    <p>— Z listem od hetmana — odparł Sucha-ruka.</p>
                    <p>Na to książę utkwił w kozaku oczy i rzekł spokojnie, lubo z przyciskiem na
                        każdem słowie:</p>
                    <p>— Od łotra, hultaja i rozbójnika, nie od atamana!</p>
                    <p>Zaporożcy pobledli, a raczej posinieli tylko, i spuściwszy głowy na piersi,
                        stali w milczeniu u drzwi.</p>
                    <p>Tymczasem książę kazał panu Maszkiewiczowi wziąć list i czytać.</p>
                    <p>List był pokorny. W Chmielnickim, lubo już po Korsuniu, lis wziął górę nad
                        lwem, wąż nad orłem, bo pamiętał, że pisze do Wiśniowieckiego<ref
                            xml:id="cite_ref-12" target="#cite_note-12">[12]</ref>. Łasił się może,
                        by uspokoić i tem łatwiej ukąsić, ale łasił się. Pisał, iż co się stało, z
                        winy Czaplińskiego się stało; a że hetmanów również spotkała fortuny
                        odmienność, tedy to nie jego, nie Chmielnickiego wina, ale złej ich doli i
                        ucisków, jakich na Ukrainie kozacy doznają. Prosi on <pb n="112"/>jednak
                        księcia, by się o to nie urażał i przebaczyć mu to raczył, za co on zostanie
                        zawsze powolnym i pokornym książęcym sługą; aby zaś łaskę książęcą dla
                        wysłanników swych zjednać i od srogości książęcego gniewu ich zbawić,
                        oznajmia, iż towarzysza usarskiego, pana Skrzetuskiego, któren na Siczy był
                        pojman, zdrowo wypuszcza.</p>
                    <p>Tu następowały skargi na pychę pana Skrzetuskiego, że listów od
                        Chmielnickiego nie chciał do księcia brać, czem godność jego hetmańską i
                        całego wojska zaporoskiego wielce spostponował. Tejto właśnie pysze i
                        poniewierce, jakie ustawicznie od Lachów kozaków spotykały, przypisywał
                        Chmielnicki wszystko, co się stało, począwszy od Żółtych wód, aż do
                        Korsunia. Wreszcie list kończył się zapewnieniami żalu i wierności dla
                        Rzeczypospolitej, oraz zaleceniem pokornych służb, wedle książęcej woli.</p>
                    <p>Słuchając tego listu, sami wysłańcy byli zdziwieni, nie wiedzieli bowiem
                        poprzednio, co się w piśmie onem znajduje, a przypuszczali, że prędzej
                        obelgi i harde wyzwania, niż prośby. Jasnem im tylko było, że Chmielnicki
                        nie chciał wszystkiego na kartę przeciw tak wsławionemu wodzowi stawić, i
                        zamiast całą potęgą na niego ruszyć, zwlekał, pokorą łudził, oczekiwał
                        widocznie, by się siły książęce w pochodach i walkach z pojedynczemi
                        watahami wykruszyły, słowem: widocznie bał się księcia. Wysłańcy spokornieli
                        więc jeszcze bardziej i w czasie czytania pilnie oczyma w twarzy książęcej
                        czytali, czy czasem śmierci swej nie wyczytają. I choć idąc, byli na nią
                        gotowi, przecie teraz strach ich zdejmował. A książę słuchał spokojnie, jeno
                        od chwili do chwili powieki na oczy spuszczał, jakby chcąc utajone w nich
                        gromy zatrzymać, i widać było jak na dłoni, że gniew straszny <pb n="113"
                        />trzyma na wodzy. Gdy skończono list, nie ozwał się ni słowa do posłańców,
                        tylko kazał Wołodyjowskiemu wziąć ich precz i pod strażą zatrzymać, sam zaś,
                        zwróciwszy się do pułkowników, ozwał się w następujące słowa:</p>
                    <p>— Wielką jest chytrość tego nieprzyjaciela, bo albo mię chce owym listem
                        uśpić, by na uśpionego napaść, albo-li w głąb Rzeczypospolitej pociągnie,
                        tam układ zawrze, przebaczenie od powolnych stanów i króla uzyska, a
                        wtenczas będzie się czuł bezpiecznym, bo gdybym go dłużej chciał wojować,
                        tedy nie on już, ale ja postąpiłbym wbrew woli Rzeczypospolitej i za
                        rebelizantabym uchodził.</p>
                    <p>Wurcel aż się za głowę złapał.</p>
                    <p>— O vulpes astuta!</p>
                    <p>— Co tedy radzicie czynić, mości panowie? — rzekł książę. — Mówcie śmiało, a
                        potem ja wam swoją wolę oznajmię.</p>
                    <p>Stary Zaćwilichowski, który już od dawna porzuciwszy Czehryn, z księciem się
                        był połączył, rzekł:</p>
                    <p>— Niechże się stanie wedle woli waszej książęcej mości, ale jeśli radzić
                        wolno, tedy powiem: że zwykłąś sobie bystrością Wasza Książęca Mość intencye
                        Chmielnickiego wyrozumiał, gdyż takie one są, a nie inne; mniemałbym przeto,
                        że na list jego nic nie potrzeba zważać, ale księżnę panią w poprzód
                        ubezpieczywszy, za Dniepr iść i wojnę rozpocząć, nim Chmielnicki jakowe
                        układy zawiąże; wstydby to bowiem i dyshonor był dla Rzeczypospolitej, by
                        takie insulta płazem puścić miała. Zresztą (tu zwrócił się do pułkowników)
                        czekam zdania waciów, mego za nieomylne nie podając.</p>
                    <p>Strażnik obozowy, pan Aleksander Zamojski, w szablę się uderzył.</p>
                    <pb n="114"/>
                    <p>— Mości chorąży, senectus przez was mówi i sapientia. Trzeba łeb urwać tej
                        hydrze, póki zaś się nie rozrośnie i nas samych nie pożre.</p>
                    <p>— Amen! — rzeki ksiądz Muchowiecki.</p>
                    <p>Inni pułkownicy, zamiast mówić, poczęli za przykładem pana strażnika trzaskać
                        szablami a sapać, a zgrzytać — pan Wurcel zaś zabrał głos w ten sposób:</p>
                    <p>— Mości książę! Kontempt to nawet jest dla imienia waszej książęcej mości, iż
                        ów łotr pisać się do W. K. mości odważył, bo ataman koszowy nosi w sobie
                        preeminencyą od Rzeczypospolitej potwierdzoną i uznaną, czem nawet
                        kurzeniowi zasłaniać się mogą. Ale to jest hetman samozwańczy, któren
                        nieinaczej, jak za zbójcę uważany być może, w czem pan Skrzetuski chwalebnie
                        się spostrzegł, gdy listów jego do W. K. Mości brać nie chciał.</p>
                    <p>— Tak też i ja myślę — rzekł książę — a ponieważ jego samego nie mogę
                        dosięgnąć, przeto w osobach swych wysłanników ukaranym zostanie.</p>
                    <p>To rzekłszy, zwrócił się do pułkownika tatarskiej nadwornej chorągwi.</p>
                    <p>— Mości Wierszuł, każ waść swoim Tatarom tych kozaków pościnać, dla
                        naczelnego zaś palik zastrugać i nie mieszkając go zasadzić.</p>
                    <p>Wierszuł pochylił swą rudą jak płomień głowę i wyszedł, a ksiądz Muchowiecki,
                        który zwykle księcia hamował, ręce złożył, jak do modlitwy, i w oczy mu
                        błagalnie patrzył, pragnąc łaskę wypatrzeć.</p>
                    <p>— Wiem, księżę, o co ci chodzi — rzekł książę wojewoda — ale nie może być.
                        Trzeba tego, i dla okrucieństw, które oni tam za Dnieprem spełniają, i dla
                        godności naszej, i dla dobra Rzeczypospolitej. Trzeba, aby <pb n="115"/>się
                        dowodnie okazało, iż jest ktoś, co się jeszcze tego watażki nie lęka i jak
                        zbója go traktuje, któren choć pokornie pisze, przecie zuchwale postępuje, i
                        na Ukrainie jakby udzielny książę sobie poczyna, i taki paroksyzm na
                        Rzeczpospolitę sprowadza, jakiego z dawna nie doznała.</p>
                    <p>— Mości książę, on pana Skrzetuskiego, jako pisze, odesłał — rzekł nieśmiało
                        ksiądz.</p>
                    <p>— Dziękujęć w jego imieniu, że go z rezunami równasz. — Tu książę zmarszczył
                        brwi: — Wreszcie dość o tem. Widzę — mówił dalej — zwracając się do
                        pułkowników — że waszmościowie wszyscy sufragia za wojną dajecie; taka jest
                        i moja wola. Pójdziemy tedy na Czernihów, zabierając szlachtę po drodze, a
                        pod Brahimem się przeprawimy, zaczem ku południowi ruszyć nam wypadnie.
                        Teraz do Łubniów!</p>
                    <p>— Boże nam pomóż! — rzekli pułkownicy.</p>
                    <p>W tej chwili drzwi się otworzyły i ukazał się w nich Roztworowski, namiestnik
                        wołoskiej chorągwi, wysłany przed dwoma dniami w trzysta koni na
                        podjazd.</p>
                    <p>— Mości książę — zawołał — rebelia szerzy się! Rozłogi spalone, w Wasiłówce
                        chorągiew do nogi wybita.</p>
                    <p>— Jak, co, gdzie? — pytano ze wszystkich stron.</p>
                    <p>Ale książę skinął ręką, by milczano, i sam pytał:</p>
                    <p>— Kto to uczynił — hultaje, czy jakowe wojsko?</p>
                    <p>— Mówią, że Bohun.</p>
                    <p>— Bohun?</p>
                    <p>— Tak jest.</p>
                    <p>— Kiedy się to stało?</p>
                    <p>— Przed trzema dniami.</p>
                    <p>— Szedłeś waść śladem? Dognałeś? Schwytałeś języka?</p>
                    <p>— Szedłem śladem, dognać nie mogłem, gdyż po <pb n="116"/>trzech dniach było
                        zapóźno. Wieścim po drodze zbierał: uciekali z powrotem ku Czehrynowi, potem
                        się rozdzielili. Połowa poszła ku Czerkasom, połowa ku Zołotonoszy i
                        Prohorówce.</p>
                    <p>Na to pan Kuszel:</p>
                    <p>— A tom ja spotkał ten oddział, któren szedł ku Prohorówce, o czem W. K.
                        mości donosiłem. Powiadali się być wysłanymi od Bobuna, by ucieczki
                        chłopstwa za Dniepr nie dopuszczać, przeto ich puściłem wolno.</p>
                    <p>— Głupstwoś waść zrobił, ale cię nie winuję. Trudno się tu nie mylić, gdy
                        zdrada na każdym kroku i grunt pod nogami piecze — rzekł książę.</p>
                    <p>Nagle ułapił się za głowę.</p>
                    <p>— Boże wszechmogący! — zakrzyknął — przypominam sobie, co mnie Skrzetuski
                        powiadał, że Bohun na niewinność Kurcewiczówny się zasadził. Rozumiem teraz,
                        czemu Rozłogi spalone. Dziewka musi być porwana. Hej, Wołodyjowski! sam tu!
                        Weźmiesz waść pięćset koni i ku Czerkasom jeszcze raz ruszysz; Bychowiec w
                        pięćset Wołochów niech na Zołotonoszę do Prohorówki idzie. Koni nie żałować;
                        któren mi dziewczynę odbije, Jeremiówkę w dożywocie weźmie. Ruszać!
                        Ruszać!</p>
                    <p>Poczem do pułkowników:</p>
                    <p>— Mości panowie, a my na Rozłogi do Łubniów!</p>
                    <p>Tu pułkownicy wysypali się z pod starościńskiego dworku i skoczyli do swoich
                        chorągwi. Rękodajni pobiegli na koń siadać — księciu też dzianeta cisawego
                        sprowadzono, którego zwykle w pochodach zażywał. Za chwilę chorągwie ruszyły
                        i wyciągnęły się długim, barwistym i błyszczącym wężem po filipowieckiej
                        drodze.</p>
                    <p>Wedle kołowrotu, krwawy widok uderzył żołnierskie oczy. Na płocie w chróstach
                        widać było pięć <pb n="117"/>odciętych głów kozaczych, które patrzyły na
                        przechodzące wojska martwemi białkami otwartych oczu, a opodal już za
                        kołowrotem, na zielonym pagórku, rzucał się jeszcze i drgał, zasadzony na
                        pal, ataman Sucha-ruka. Ostrze przeszło już pół ciała — ale długie godziny
                        konania znaczyły się jeszcze nieszczęsnemu atamanowi, bo i do wieczora mógł
                        tak drgać, zanimby śmierć go uspokoiła. Teraz zaś nietylko żyw był, ale oczy
                        straszne zawracał za chorągwiami, w miarę, jak która przechodziła; oczy
                        które mówiły: „bogdaj was Bóg pokarał, was, i dzieci i wnuki wasze do
                        dziesiątego pokolenia, za krew, za rany, za męki; bogdajeście szczeźli, wy i
                        wasze plemię; bogdaj wszystkie nieszczęścia w was biły; bodajeście konali
                        ciągle i ni umrzeć, ni żyć nie mogli“. A choć to prosty był kozak, choć
                        konał nie w purpurze, ani w złotogłowiu, ale w sinym żupaniku, i nie w
                        komnacie zamkowej, ale pod gołem niebem, na palu, przecie owa męka jego, owa
                        śmierć krążąca mu nad głową okryły go powagą, taką siłę włożyły w jego
                        spojrzenie, takie morze nienawiści w jego oczy, iż wszyscy dobrze
                        zrozumieli, co chciał mówić — i chorągwie przejeżdżały w milczeniu koło
                        niego, a on w złotych blaskach południa, górował nad niemi i świecił na
                        świeżo ostruganym palu, jako pochodnia...</p>
                    <p>Książę przejechał, okiem nie rzuciwszy, ksiądz Muchowiecki krzyżem
                        nieszczęsnego przeżegnał i już mijali wszyscy, aż jakieś pacholę z pod
                        usarskiej chorągwi, nie pytając się nikogo o pozwolenie, zatoczyło konikiem
                        na wzgórze i przyłożywszy pistolet do ucha ofiary, jednym strzałem skończyło
                        jej mękę. Zadrżeli wszyscy na tak zuchwały i wykraczający przeciw wojennej
                        dyscyplinie postępek i znając surowość księcia, zgoła już za <pb n="118"
                        />zgubionego pachołka uważali; ale książę nie mówił nic: czy udawał że nie
                        słyszy, czy też tak w myślach pogrążony, dość, że odjechał dalej spokojnie i
                        wieczorem dopiero kazał wołać pachołka.</p>
                    <p>Stanął wyrostek ledwie żywy przed pańskiem obliczem i myślał, że właśnie
                        ziemia rozpada mu się pod nogami. A książę spytał:</p>
                    <p>— Jak cię zowią?</p>
                    <p>— Żeleński.</p>
                    <p>— Ty strzeliłeś do kozaka?</p>
                    <p>— Ja — wyjąkało blade jak płótno pacholę.</p>
                    <p>— Przeczżeś to uczynił?</p>
                    <p>— Gdyż na mękę patrzeć nie mogłem.</p>
                    <p>Książę zamiast się rozgniewać, rzekł:</p>
                    <p>— Oj, napatrzysz ty się ich postępków, że od tego widoku litość od ciebie
                        jako anioł odleci, ale żeś dla litości swoje zaważył życie, przeto ci
                        skarbnik w Łubniach dziesięć czerwonych złotych wypłaci i do mojej osoby na
                        służbę cię biorę.</p>
                    <p>Dziwili się wszyscy, iż tak skończyła się owa sprawa, ale wtem dano znać, że
                        podjazd od blizkiej Zołotonoszy przyjechał i umysły zwróciły się w inną
                        stronę.</p>
                </div>
                <pb n="119"/>
                <div type="chapter">
                    <head>ROZDZIAŁ VII.</head>
                    <p>Późnym wieczorem, przy księżycu doszły wojska do Rozłogów. Tam pana
                        Skrzetuskiego na swej Kalwaryi zastały siedzącego. Rycerz, jak wiadomo, z
                        bólu i męki zupełnie się zapamiętał, a gdy dopiero ksiądz Muchowiecki do
                        przytomności go wrócił, oficerowie wzięli go między siebie, witać i
                        pocieszać zaczęli, a osobliwie pan Longinus Podbipięta, któren już od
                        ćwierci w chorągwi Skrzetuskiego był sowitym towarzyszem. Gotów mu też był
                        towarzyszyć we wzdychaniach i płakaniu i zaraz ślub nowy na jego intencyą
                        uczynił, że wtorki do śmierci suszyć będzie, jeśli Bóg w jakikolwiek sposób
                        ześle namiestnikowi pocieszenie. Tymczasem poprowadzono pana Skrzetuskiego
                        do księcia, któren w chłopskiej chacie się zatrzymał. Ten, gdy swego
                        ulubieńca ujrzał, nie rzekł ni słowa, tylko mu ramiona otworzył i czekał.
                        Pan Jan rzucił się natychmiast z wielkiem płakaniem w owe ramiona, a książę
                        do piersi go cisnął, w głowę całował — przyczem obecni oficerowie widzieli
                        łzy w jego dostojnych oczach.</p>
                    <p>Po chwili dopiero mówić począł:</p>
                    <p>— Jako syna cię witam, gdyż tak myślałem, iż cię już nie ujrzę więcej.
                        Znieśże mężnie twoje <pb n="120"/>brzemię, i na to pamiętaj, że tysiące
                        będziesz miał towarzyszów w nieszczęściu, którzy potracą żony, dzieci,
                        rodziców, krewnych i przyjaciół. A jako kropla ginie w oceanie, niechże tak
                        twoja boleść w morzu powszechnej boleści utonie. Gdy na ojczyznę miłą tak
                        straszne przyszły termina, kto mężem jest i miecz przy boku nosi, ten się
                        płakaniu nad swoją stratą nie odda, ale na ratunek tej wspólnej matce
                        pośpieszy i albo w sumieniu zyska uspokojenie, albo sławną śmiercią polęże i
                        koronę niebieską, a z nią wiekuistą szczęśliwość posiędzie.</p>
                    <p>— Amen! — rzekł kapelan Muchowiecki.</p>
                    <p>— O mości książę, wolałbym ją zmarłą widzieć — jęczał rycerz.</p>
                    <p>— Płaczże, bo wielką jest twoja strata i my z tobą płakać będziem, gdyż nie
                        do pogan, nie do dzikich Scytów, ani Tatarów, jeno do braci i towarzyszów
                        życzliwych przyjechałeś, ale tak sobie powiedz: dziś płaczę nad sobą, a
                        jutro już nie moje, bo to wiedz, iż jutro na bój ruszamy.</p>
                    <p>— Pójdę z waszą książęcą mością na kraj świata, ale pocieszyć się nie mogę,
                        bo mi tak bez niej ciężko, że ot, nie mogę, nie mogę...</p>
                    <p>I biedny żołnierzysko, to się za głowę chwytał, to palce w zęby wkładał i
                        gryzł je, by jęki potłumić, bo go wichura rozpaczy znowu targała.</p>
                    <p>— Rzekłeś: stań się wola Twoja! — mówił surowo ksiądz.</p>
                    <p>— Amen, amen! Woli jego się poddaję, jeno... z bólem... nie mogę dać rady —
                        odpowiedział przerywanym głosem rycerz.</p>
                    <p>I widać było, jak się łamał, jak się pasował, aż <pb n="121"/>męka jego
                        wszystkim łzy wycisnęła, a czulsi, jako pan Wołodyjowski i pan Podbipięta,
                        strumienie prawdziwe wylewali Ten ostatni ręce składał i powtarzał
                        żałośnie:</p>
                    <p>— Braciaszku, braciaszku, pohamuj się!</p>
                    <p>— Słuchaj — rzekł nagle książę — mam wieść, że Bohun stąd ku Łubniom gonił,
                        bo mi w Wasiłówce ludzi wysiekł. Nie desperujże naprzód, bo może on jej nie
                        dostał, gdyż pocóżby się ku Łubniom puszczał?</p>
                    <p>— Jako żywo, może to być! — zakrzyknęli oficerowie. — Bóg cię pocieszy.</p>
                    <p>Pan Skrzetuski oczy otworzył, jakby nie rozumiał co mówią, nagle nadzieja
                        zaświtała i w jego umyśle, więc rzucił się jak długi do nóg książęcych.</p>
                    <p>— O mości książę! życie, krew! — wołał.</p>
                    <p>I nie mógł więcej mówić. Zesłabł tak, iż pan Longinus musiał go podnieść i
                        posadzić na ławce, ale już znać mu było z twarzy, że się owej nadziei
                        uchwycił, jak tonący deski, i że go boleść opuściła. Zaś inni rozdmuchiwali
                        ową iskrę, mówiąc, że może swoją kniaziównę w Łubniach znajdzie. Poczem
                        przeprowadzono go do innej chaty, a następnie przyniesiono miodu i wina.
                        Namiestnik chciał pić, ale dla ściśniętego gardła nie mógł — natomiast
                        towarzysze wierni pili, a podpiwszy, poczęli go ściskać, całować i dziwić
                        się nad jego chudością i oznakami choroby, które na twarzy nosił.</p>
                    <p>— Jako Piotrowin wyglądasz! — mówił gruby pan Dzik.</p>
                    <p>— Musieli cię tam w Siczy insultować, jeść i pić nie dawać?</p>
                    <p>— Powiedz, coć cię spotykało?</p>
                    <pb n="122"/>
                    <p>— Kiedyindziej opowiem — mówił słabym głosem pan Skrzetuski. — Poranili mię i
                        chorowałem.</p>
                    <p>— Poranili go! — wołał pan Dzik.</p>
                    <p>— Poranili, choć posła! — odrzekł pan Śleszyński.</p>
                    <p>I obaj patrzyli na się ze zdumieniem nad zuchwałością kozacką, a potem
                        zaczęli się ściskać, z wielkiej ku panu Skrzetuskiemu przychylności.</p>
                    <p>— A widziałeś Chmielnickiego?</p>
                    <p>— Tak jest.</p>
                    <p>— Dawajcie go nam sam! — krzyczał Migurski — wnet go tu będziem
                        bigosowali.</p>
                    <p>Na takich rozmowach zeszła noc. Nad ranem dano znać, że i ten drugi podjazd,
                        który w dalszą drogę ku Czerkasom był posłany, wrócił. Podjazd oczywiście
                        Bohuna nie dognał, ani nie schwytał, wszelako przywiózł dziwne wiadomości.
                        Sprowadził on wielu spotkanych na drodze ludzi, którzy przed dwoma dniami
                        Bohuna widzieli. Ci mówili, iż watażka widocznie kogoś gonił, wszędy bowiem
                        rozpytywał, czy nie widziano grubego szlachcica, uciekającego z kozaczkiem.
                        Przytem śpieszył się bardzo i leciał na złamanie karku. Ludzie owi zaręczali
                        także, że nie widzieli, aby Bohun jaką pannę uwoził, która gdyby była,
                        tedyby się jej dopatrzyli niezawodnie, gdyż semenów niewielu przy Bohunie
                        się znajdowało. Nowa otucha, ale i nowa troska wstąpiła w serce pana
                        Skrzetuskiego, gdyż relacye owe były po prostu dla niego niezrozumiałe.</p>
                    <p>Nie rozumiał bowiem, dlaczego Bohun gonił początkowo w stronę Łubniów, rzucił
                        się na prezydyum wasiłowskie, a potem nagle zwrócił się w stronę Czerkas. Że
                        Heleny nie porwał, to zdawało się być pewnem, bo pan Kuszel spotkał oddział
                        antonowski, w którym <pb n="123"/>jej nie było, ludzie zaś, sprowadzeni
                        teraz od strony Czerkas, nie widzieli jej przy Bohunie. Gdzież więc być
                        mogła, gdzie się schroniła? Uciekłali? Jeśli tak, to w którą stronę? Dla
                        jakich powodów mogła uciekać nie do Łubniów, ale ku Czerkasom lub
                        Zołotonoszy? A jednak oddziały Bohunowe goniły i polowały na kogoś koło
                        Czerkas i Prohorówki? Ale czemu znowu rozpytywały się o szlachcica z
                        kozaczkiem. Na wszystkie te pytania nie znajdował namiestnik odpowiedzi.</p>
                    <p>— Radźcieże, mówcie, tłómaczcie, co to się znaczy? — rzekł do oficerów — bo
                        moja głowa nic po tem.</p>
                    <p>— Przecie myślę, że ona musi być w Łubniach — rzecze pan Migurski.</p>
                    <p>— Nie może to być — odparł chorąży Zaćwilichowski — bo gdyby ona była w
                        Łubniach, tedy Bohun co prędzej do Czehrynaby się schronił, nie zaś pod
                        hetmanów się podsuwał, o których pogromie nie mógł jeszcze wiedzieć. Jeżeli
                        zaś semenów podzielił i gnał w dwie strony, to już mówię waści, nie za kim
                        innym, jeno za nią.</p>
                    <p>— A przecz o starego szlachcica i o kozaczka pytał?</p>
                    <p>— Nie potrzeba na to wielkiej sagacitatis, aby odgadnąć, że jeśli uciekała,
                        to nie w białogłowskich szatach ale chyba w przebraniu, aby śladu za sobą
                        nie dawać. Tak tedy mniemam, iż ten kozaczek, to ona.</p>
                    <p>— O, jako żywo, jako żywo! — powtórzyli inni.</p>
                    <p>— Ba, ale kto ów szlachcic?</p>
                    <p>— Tego ja nie wiem — mówił stary chorąży — ale o to możnaby się i rozpytać.
                        Musieli przecie chłopi widzieć, kto tu był i co się zdarzyło. Dawajcieno tu
                        sam gospodarza tej chaty.</p>
                    <pb n="124"/>
                    <p>Oficerowie skoczyli i wkrótce przywiedli za kark z obory „pidsusidka“.</p>
                    <p>— Chłopie — rzeki Zaćwilichowski — a byłeś, gdy kozacy z Bohunem na dwór
                        napadli?</p>
                    <p>Chłop, jak zwykle, począł się przysięgać, że nie był, że niczego nie widział,
                        i o niczem nie wie, ale pan Zaćwilichowski wiedział, z kim ma do czynienia —
                        więc rzekł:</p>
                    <p>— O wierę, pogański synu, żeś ty siedział pod ławą, gdy dwór rabowali.
                        Powiedz to innemu — ot, tu leży czerwony złoty, a tam czeladnik z mieczem
                        stoi — obieraj! W ostatku i wieś spalimy, krzywda ubogim ludziom przez
                        ciebie się stanie.</p>
                    <p>Dopieroż „pidsusidok“ jął opowiadać, co widział. Gdy kozacy hulać na majdanie
                        przede dworem poczęli, tedy poszedł z innymi zobaczyć, co się dzieje.
                        Słyszeli, że kniaziowa i kniazie pobici, ale że Mikołaj atamana poranił,
                        któren też leży, jak bez duszy. Co się z panną stało, nie mogli dopytać, ale
                        drugiego dnia świtaniem zasłyszeli, że uciekła z jednym szlachcicem, który z
                        Bohunem przybył.</p>
                    <p>— Ot, co jest! ot co jest! — mówił pan Zaćwilichowski. — Masz, chłopie,
                        czerwony złoty, widzisz, żeć krzywda się nie dzieje. A ty widział tego
                        szlachcica, czy to kto z okolicy?</p>
                    <p>— Widział ja, pane, ale to nie tutejszy.</p>
                    <p>— A jakże wyglądał?</p>
                    <p>— Gruby, pane, jak piec, z siwą brodą. A proklinaw kak didko! Ślepy na jedno
                        oko.</p>
                    <p>— O dla Boga! — rzecze pan Longinus — taż to chyba pan Zagłoba, albo kto?
                        a?</p>
                    <p>— Zagłoba? Czekaj wać! Zagłoba. Mogłoby to być! <pb n="125"/>Oni w Czehrynie
                        się z Bohunem powąchali, pili i w kości grali. Może to być. Jego to
                        konterfekt.</p>
                    <p>Tu pan Zaćwilichowski zwrócił się znów do chłopa:</p>
                    <p>— I to ów szlachcic z panną uciekł?</p>
                    <p>— Tak jest. Tak my słyszeli.</p>
                    <p>— A wy znacie Bohuna dobrze?</p>
                    <p>— Oj! oj! pane. On tu przecie miesiącami przesiadywał.</p>
                    <p>— A może ów szlachcic za jego wolą ją uwiózł?</p>
                    <p>— Gdzietam, pane! On Bohuna związał i żupanikiem okręcił, a pannę, mówili,
                        porwał, że tyle ją oko ludzkie widziało. Ataman tak wył, jak siromacha. Do
                        dnia kazał się między konie uwiązać i do Łubniów pognał, ale nie zgonił,
                        potem też gnał w inną stronę.</p>
                    <p>— Chwała bądź Bogu! — rzecze Migurski — to ona może być w Łubniach, bo że
                        gonili i ku Czerkasom, to nic nie znaczy; nie znalazłszy jej tam, próbowali
                        tu.</p>
                    <p>Pan Skrzetuski klęczał już i modlił się żarliwie.</p>
                    <p>— No, no! — mruczał stary chorąży — nie spodziewałem się po Zagłobie tego
                        animuszu, by on z tak bitnym mężem, jako jest Bohun, zadrzeć się ośmielił.
                        Prawda, że panu Skrzetuskiemu bardzo był życzliwy za ów trojniak łubniański,
                        któryśmy razem w Czehrynie pili, i nie raz mnie o tem mówił i zacnym
                        kawalerem go nazywał... No, no! aż mnie się w głowie nie mieści, bo i za
                        Bohunowe pieniądze wypił on przecie nie mało. Ale by Bohuna miał związać, a
                        pannę porwać, tak śmiałego postępku od niego nie wyglądałem, gdyżem miał go
                        za warchoła i za tchórza. Obrotny on jest, ale kolorysta z niego wielki, a u
                        takich ludzi cała odwaga zwykle w gębie spoczywa.</p>
                    <pb n="126"/>
                    <p>— Niechże on sobie będzie jaki chce, dość, że kniaziównę z rąk rozbójnickich
                        wydostał — rzecze pan Wołodyjowski. — A że, jak widać, na fortelach mu nie
                        zbywa, więc pewnikiem tak z nią umknie, by od nieprzyjaciół był
                        bezpieczny.</p>
                    <p>— Jego własne gardło w tem — odpowiedział Migurski.</p>
                    <p>Poczem zwrócili się do pana Skrzetuskiego:</p>
                    <p>— Pocieszże się, towarzyszu miły!</p>
                    <p>— Jeszcze ci wszyscy będziem drużbowali!</p>
                    <p>— I popijemy się na weselu.</p>
                    <p>Zaćwilichowski dodał:</p>
                    <p>— Jeśli on uciekał za Dniepr, a o pogromie korsuńskim się dowiedział, to
                        powinien był do Czernihowa się zwrócić, a w takim razie w drodze go
                        dognamy.</p>
                    <p>— Za pomyślny koniec trosków i umartwień naszego przyjaciela! — zawołał
                        Śleszyński.</p>
                    <p>Poczęto wznosić wiwaty dla pana Skrzetuskiego, kniaziówny, ich przyszłych
                        potomków i pana Zagłoby i tak schodziła noc. Świtaniem zatrąbiono wsiadanego
                        — wojska ruszyły do Łubniów.</p>
                    <p>Pochód odbywał się szybko, gdyż hufce książęce szły bez taborów. Chciał był
                        pan Skrzetuski z tatarską chorągwią naprzód skoczyć, ale zbyt był osłabiony,
                        zresztą książę trzymał go przy swej osobie, bo życzył mieć relacyą z
                        namiestnikowego posłowania do Siczy. Musiał więc rycerz sprawę zdać, jako
                        jechał, jak go na Chortycy napadli i do Siczy powlekli, tylko o swych
                        certacyach z Chmielnickim zamilczał, by się nie zdawało, że sobie chwalbę
                        czyni. Najbardziej zalterowała księcia wiadomość o tem, że stary Grodzicki
                        prochów nie miał i że przeto długo bronić się nie obiecywał.</p>
                    <pb n="127"/>
                    <p>— Szkoda to jest niewypowiedziana — mówił — bo siłaby ta forteca mogła
                        rebelii przeszkadzać i wstrętów czynić. Mąż też to wielki jest pan
                        Grodzicki, prawdziwie Rzeczypospolitej decus et praesidium. Czemuż on jednak
                        do mnie po prochy nie przysłał? Byłbym mu był z piwnic łubniańskich
                        udzielił.</p>
                    <p>— Sądził widać, że hetman w. ex officio powinien był o tem pamiętać — rzekł
                        pan Skrzetuski.</p>
                    <p>— A wierzę... — rzekł książę i umilkł.</p>
                    <p>Po chwili jednak mówił dalej:</p>
                    <p>— Wojennik to stary i doświadczony, hetman w., ale zbyt on dufał w sobie i
                        tem się zgubił. Wszakże on całą tę rebelią lekceważył i gdym mu się z pomocą
                        kwapił, wcale nie chciwie mnie wyglądał. Nie chciał się z nikim sławą
                        dzielić, bał się, że mnie wiktoryą przypiszą...</p>
                    <p>— Tak i ja mniemam — rzekł poważnie Skrzetuski.</p>
                    <p>— Batogami zamierzał Zaporoże uspokoić i ot, co się zdarzyło. Bóg pychę
                        skarał. Pychą też to, Bogu samemu nieznośną, ginie ta Rzeczpospolita i
                        podobno nikt tu nie jest bez winy...</p>
                    <p>Książę miał słuszność, gdyż nawet i on sam nie był bez winy. Nie tak to dawno
                        jeszcze, jak w sprawie z panem Aleksandrem Koniecpolskim o Hadziacz książę
                        wjechał w cztery tysiące ludzi do Warszawy, którym rozkazał, aby, jeśli
                        będzie zmuszony do przysięgi w senacie, do izby senatorskiej wpadli i
                        wszystkich siekli. A czynił to nie przez co innego, jeno także przez pychę,
                        która nie chciała pozwolić, by go do przysięgi pociągano, słowom nie
                        wierząc.</p>
                    <p>Może w tej chwili przypomniał sobie oną sprawę, <pb n="128"/>bo się zamyślił
                        — i jechał dalej w milczeniu, błądząc oczyma po szerokich stepach,
                        okalających gościniec — a może myślał o losach tej Rzeczypospolitej, którą
                        kochał ze wszystkich sił swej gorącej duszy, a dla której zdawał się zbliżać
                        dies irae et calamitatis.</p>
                    <p>Aż też, po południu, pokazały się z wysokiego brzegu Suły wydęte kopułki
                        cerkwi łubniańskich, błyszczący dach i śpiczaste wieże kościoła Św. Michała.
                        Wojska powoli wchodziły i zeszło aż do wieczora. Sam książę udał się
                        natychmiast na zamek, w którym, wedle naprzód wysłanych rozkazów, wszystko
                        miało być do drogi gotowe; chorągwie zaś roztasowywały się na noc w mieście,
                        co nie było rzeczą łatwą, bo zjazd był wielki. Wskutek wieści o postępach
                        wojny domowej na prawym brzegu i wskutek wrzenia między chłopstwem, całe
                        szlacheckie Zadnieprze zwaliło się do Łubniów. Przyciągała szlachta z
                        dalekich nawet okolic, z żonami, dziećmi, czeladzią, końmi, wielbłądami i
                        całemi stadami bydła. Pozjeżdżali się także komisarze książęcy,
                        podstarościowie, najrozmaitsi oficyaliści stanu szlacheckiego, dzierżawcy,
                        żydzi — słowem wszyscy, przeciw którym bunt ostrze noża mógł zwrócić.
                        Rzekłbyś odprawował się w Łubniach jakiś wielki doroczny jarmark, bo nie
                        brakowało nawet kupców moskiewskich i Tatarów astrachańskich, którzy na
                        Ukrainę z towarem ciągnąc, tu się przed wojną zatrzymali. Na rynku stały
                        tysiące wozów najrozmaitszego kształtu, o kołach wiązanych wiciami, i o
                        kołach bez szprych z jednej sztuki drzewa wyciętych; teleg kozackich,
                        szarabanów szlacheckich. Goście, co przedniejsi, mieścili się w zamku i
                        gospodach, drobiazg zaś i czeladź w namiotach, obok kościołów. Porozpalano
                        ognie na ulicach, przy których warzono jadło. A wszędy ścisk, <pb n="129"
                        />zamieszanie i gwar, jak w ulu. Najrozmaitsze stroje i najrozmaitsze barwy;
                        żołnierstwo książęce z pod różnych chorągwi: hajducy, pajucy, żydzi w
                        czarnych opończach, chłopstwo, ormianie w fioletowych myckach, Tatarzy w
                        tołubach. Pełno języków, nawoływań, przekleństw, płaczu dzieci, szczekania
                        psów i ryku bydła. Tłumy te witały z radością nadchodzące chorągwie, bo w
                        nich widziały pewność opieki i zbawienia. Inni poszli pod zamek wrzeszczeć
                        na cześć księcia i księżnej. Chodziły też najrozmaitsze wieści między
                        tłumem, to że książę zostaje w Łubniach, to że wyjeżdża aż hen ku Litwie,
                        gdzie trzeba będzie za nim jechać; to nawet, że już pobił Chmielnickiego. A
                        książę po przywitaniu się z małżonką i oznajmieniu o jutrzejszej drodze,
                        patrzył frasobliwie na one gromady wozów i ludzi, którzy mieli ciągnąć za
                        wojskiem i być mu kulą u nóg, opóźniając szybkość pochodu. Pocieszał się
                        tylko myślą, że za Brahinem, w spokojniejszym kraju, wszystko to się
                        rozproszy, po rozmaitych kątach pochowa i ciążyć przestanie. Sama księżna z
                        fraucymerem i dworem miała być odesłaną do Wiśniowca, aby książę z całą
                        potęgą, bezpiecznie i bez przeszkód, mógł w ogień ruszyć. Przygotowania na
                        zamku były już zrobione, wozy z rzeczami i kosztownościami spakowane, zapasy
                        zgromadzone, dwór choćby zaraz do wsiadania na wozy i konie gotowy. A oną
                        gotowość sprawiła księżna Gryzelda, która duszę w nieszczęściu miała tak
                        wielką, jak książę — i prawie mu wyrównywała energią i nieugiętością
                        charakteru. Widok ten bardzo pocieszył księcia, choć serce rozdzierało się
                        na myśl, że przychodzi opuścić gniazdo łubniańskie, w którem tyle szczęścia
                        zażył, tyle sławy zdobył. Zresztą smutek ten podzielali wszyscy, i wojsko, i
                        służba i cały dwór; bo <pb n="130"/>też wszyscy byli pewni, że gdy kniaź w
                        dalekich stronach będzie walczył, nieprzyjaciel nie zostawi Łubniów w
                        spokojności, ale się na tych kochanych murach zemści za wszystkie ciosy,
                        jakie z rąk książęcych poniesie. Nie brakowało więc płaczu i lamentów,
                        osobliwie między płcią niewieścią i tymi, którzy się już tu porodzili i
                        groby rodzicielskie zostawiali.</p>
                </div>
                <pb n="131"/>
                <div type="chapter">
                    <head>ROZDZIAŁ VIII.</head>
                    <p>Pan Skrzetuski, który pierwszy przed chorągwiami do zamku skoczył, o
                        kniaziównę i Zagłobę pytając, oczywiście ich tu nie znalazł. Ni tu ich
                        widziano, ani o nich słyszano, jakkolwiek były już wieści o napadzie na
                        Rozłogi i o zniesieniu wasiłowskiego prezydyum. Zamknął się tedy rycerz w
                        swojej kwaterze, w cekhauzie, razem z zawiedzioną nadzieją — i żal, i obawa
                        i troski na nowo do niego przyleciały. Ale opędzał się im, jak ranny
                        żołnierz opędza się na pobojowisku krukom i kawkom, które się ku niemu
                        zgromadzają, by ciepłą krew pić i świeże mięso szarpać. Krzepił się myślą,
                        że Zagłoba, tak w fortele obfity, przecie się może wykręci i do Czernihowa,
                        po otrzymaniu wiadomości o zniesieniu hetmanów, się schroni. Przypomniał też
                        sobie w porę owego dziada, którego jadąc do Rozłogów spotkał, a który, jak
                        sam powiadał, przez jakiegoś czorta z odzieży wraz z pachołkiem odarty, trzy
                        dni goły w oczeretach kahamlickich siedział, bojąc się na świat wychylić.
                        Przyszła nagle myśl p. Skrzetuskiemu, że to Zagłoba musiał dziada obedrzeć,
                        aby dla siebie i dla Heleny przebranie zdobyć. Nie może to inaczej być! —
                        powtarzał sobie namiestnik — i ulgi wielkiej na tę myśl doznawał, gdyż takie
                        przebranie <pb n="132"/>bardzo ucieczkę ułatwiało. Spodziewał się też, że
                        Bóg, któren nad niewinnością czuwa, Heleny nie opuści, a chcąc łaskę Jego
                        tembardziej dla niej zjednać, postanowił sam z grzechów się oczyścić.
                        Wyszedł tedy z cekhauzu i szukał księdza Muchowieckiego, a znalazłszy go
                        pocieszającego niewiasty, o spowiedź prosił. Ksiądz powiódł go do kaplicy,
                        zaraz siadł do konfesyonału i słuchać począł. Wysłuchawszy, naukę dawał,
                        budował, w wierze utwierdzał, pocieszał i gromił. A gromił w ten sens, iż
                        nie wolno jest chrześcijaninowi w moc bożą wątpić, a obywatelowi więcej nad
                        swem własnem, niż nad ojczyzny nieszczęściem płakać, gdyż prywata to jest
                        swego rodzaju mieć więcej łez dla siebie, niż dla publiki — i więcej swego
                        kochania żałować, niż klęsk powszechnych. Poczem te klęski, ten upadek i
                        hańbę ojczyzny w tak wzniosłych i żałośliwych wyraził słowach, że zaraz
                        wielką miłość dla niej w sercu rycerza rozniecił, od której własne
                        nieszczęścia tak mu zmalały, że prawie ich dostrzedz nie mógł. Oczyścił też
                        go z zawziętości i nienawiści, jaką przeciw kozakom w nim spostrzegł.
                        „Których gromić będziesz — mówił jako nieprzyjaciół wiary, ojczyzny, jako
                        sprzymierzeńców pogaństwa, ale jako swoim krzywdzicielom przebaczysz, z
                        serca odpuścisz — i mścić się nie będziesz. A gdy tego dokażesz, tedy widzę
                        już, że Bóg cię pocieszy i kochanie twoje tobie odda i spokój tobie
                        ześle...“</p>
                    <p>Poczem go przeżegnał, pobłogosławił i wyszedł, krzyżem mu za pokutę do rana,
                        przed Chrystusem rozpiętym, leżeć kazawszy.</p>
                    <p>Kaplica była pusta i ciemna, jeno dwie świece migotały przed ołtarzem, kładąc
                        blaski różowe i złote na twarz Chrystusa, wykowaną z alabastru, a pełną <pb
                            n="133"/>słodyczy i cierpienia. Godziny całe upływały, a namiestnik
                        leżał bez ruchu, niby martwy — ale też czuł coraz wyraźniej, że gorycz,
                        rozpacz, nienawiść, ból, troski, cierpienie, odwijają mu się od serca,
                        wypełzają mu z piersi i pełzną jak węże, i kryją się gdzieś, w ciemnościach.
                        Uczuł, że lżej oddycha, że jakoby wstępują w niego nowe zdrowie, nowe siły,
                        że w głowie robi mu się jaśniej i błogość jakaś ogarnia — słowem: przed tym
                        ołtarzem i przed tym Chrystusem znalazł wszystko, cokolwiek mógł znaleźć
                        człowiek tamtych wieków, człowiek wiary niewzruszonej, bez śladu i cienia
                        zwątpienia.</p>
                    <p>Nazajutrz był też namiestnik jakby odrodzony. Rozpoczęła się praca, ruch i
                        krętanina, bo był to dzień odjazdu z Łubniów. Oficerowie od rana mieli
                        lustrować chorągwie, czy konie i ludzie w należytym porządku, następnie
                        wyprowadzać na błonia i szykować do pochodu. Książę słuchał mszy świętej w
                        kościele św. Michała, poczem wrócił do zamku i przyjmował deputacye od
                        greckiego duchowieństwa i od mieszczan z Łubniów i z Chorola. Zasiadł tedy
                        na tronie, w sali malowanej przez Helma, w otoczeniu co przedniejszego
                        rycerstwa, i tu go burmistrz łubniański, Hruby, żegnał po rusku w imieniu
                        wszystkich miast, do dzierżawy zadnieprzańskiej należących. Prosił go
                        naprzód, żeby nie odjeżdżał i nie zostawiał ich jako owiec bez pasterza, co
                        słysząc inni deputaci, składając ręce, powtarzali: „ne odjiżaj! ne odjiżaj!“
                        — a gdy książę odpowiedział, iż nie może to być — padli mu do nóg, dobrego
                        pana żałując, lub udając żal, gdyż mówiono, że wielu z nich, mimo całej
                        łaskawości książęcej, bardziej sprzyjało kozakom i Chmielnickiemu. Ale
                        zamożniejsi bali się motłochu, co do którego była obawa, że zaraz po
                        wyjeździe księcia z wojskiem powstanie. <pb n="134"/>Książę odpowiedział, że
                        ojcem starał się im być, nie panem, i zaklinał ich, by wytrwali w wierności
                        dla majestatu i Rzeczypospolitej, wspólnej wszystkim matki, pod której
                        skrzydłami krzywd nie cierpieli, w spokoju żyli, w zamożność wzrastali,
                        jarzma żadnego nie doznając, któregoby postronni włożyć na nich nie
                        zniechali. Podobnemiż słowy pożegnał i duchowieństwo greckie, poczem
                        nadeszła godzina wyjazdu. Dopieroż płacze i lamenty służby rozległy się po
                        całem zamczysku. Panny z fraucymeru mdlały, a panny Anny Borzobohatej ledwie
                        się docucić mogli. Sama księżna tylko siadała z suchemi oczyma do karety i z
                        podniesioną głową, bo dumna pani wstydziła się pokazywać ludziom cierpienia.
                        Tłumy zaś ludu stały pod zamkiem, w Łubniach, bito we wszystkie dzwony, popi
                        żegnali krzyżami wyjeżdżających, korowód powozów, szarabanów i wozów
                        zaledwie mógł się przecisnąć przez zamkową bramę.</p>
                    <p>Wreszcie i sam książę siadł na konia. Chorągwie po pułkach zniżyły się przed
                        nim, uderzono na wałach z dział; płacze, gwar ludu i okrzyki pomieszały się
                        z głosem dzwonów, z wystrzałami, z dźwiękami trąb wojennych, z huczeniem
                        kotłów. Ruszono.</p>
                    <p>Naprzód szły dwie tatarskie chorągwie pod Roztworowskim i Wierszułem, potem
                        artylerya pana Wurcla, piechoty obersztera Machnickiego, za niemi jechała
                        księżna z fraucymerem i cały dwór, wozy z rzeczami, za niemi wołoska
                        chorągiew pana Bychowca i wreszcie komput wojska, górne pułki ciężkiej
                        jazdy, chorągwie pancerne i usarskie, pochód zaś zamykała dragonia i
                        semenowie.</p>
                    <p>Za wojskiem ciągnął się nieskończony i pstry, jak wąż, orszak wozów
                        szlacheckich, wiozących rodziny tych <pb n="135"/>wszystkich, którzy po
                        wyjeździe książęcym nie chcieli zostawać na Zadnieprzu.</p>
                    <p>Surmy po pułkach grały, ale serca były ściśnięte. Każdy, patrząc na owe mury,
                        myślał sobie w duszy: „miły domie, zali cię zobaczę jeszcze w życiu?“
                        Wyjechać łatwo, ale wrócić trudno. A przecie każdy część jakowąś duszy w
                        tych miejscach zostawiał i pamięć słodką. Więc wszystkie oczy zwracały się
                        po raz ostatni na zamek, na miasto, na wieże kościołów, i kopuły cerkwi i
                        dachy domów. Każdy wiedział, co tu zostawiał, a nie wiedział, co go tam
                        czekało w owej sinej dali, ku której dążył tabor...</p>
                    <p>Żal więc był we wszystkich duszach. Miasto wołało za odjeżdżającymi głosami
                        dzwonów, jakby prosząc i zaklinając ze swej strony, by go nie opuszczano,
                        nie wystawiano na niepewność, na złe losy przyszłe; wołało, jakby tym
                        żałosnym dźwiękiem dzwonów chciało się żegnać i utrwalić w pamięci...</p>
                    <p>Więc choć pochód oddalał się — głowy były ku miastu zwrócone, a we wszystkich
                        obliczach czytałeś pytanie:</p>
                    <p>— Zali nie ostatni raz?</p>
                    <p>Tak jest! Z tego całego wojska i tłumu, z tych tysiąców, które w tej chwili
                        szły z księciem Wiśniowieckim, ani on sam, ani nikt nie miał już ujrzeć
                        więcej ni miasta, ni kraju.</p>
                    <p>Trąby grały. Tabor posuwał się z wolna, ale ciągle — i po niejakim czasie
                        miasto poczęło przesłaniać się mgłą błękitną, domy i dachy zlewały się w
                        jedną massę, mocno w słońcu świecącą. Wtedy książę wypuścił naprzód konia i
                        wjechawszy na wysoką mogiłę, stanął nieruchomie i patrzył długo. Toż ten
                        gród błyszczący <pb n="136"/>teraz w słońcu i cały ten kraj widny z mogiły,
                        to było dzieło jego przodków i jego własne. Wiśniowieccy bowiem zmienili te
                        głuche dawniej pustynie na kraj osiadły, otworzyli je ludzkiemu życiu i rzec
                        można, stworzyli Zadnieprze. A największą część tego dzieła spełnił sam
                        książę. On budował te kościoły, których wieże, ot, błękitnieją tam nad
                        miastem, on wzmógł miasto, on połączył je traktami z Ukrainą, on trzebił
                        lasy, osuszał bagna, wznosił zamki, zakładał wsie i osady, sprowadzał
                        mieszkańców, tępił łupieżców, bronił od inkursyi tatarskich, utrzymywał
                        spokój dla rolnika i kupca pożądany, wprowadził panowanie prawa i
                        sprawiedliwości. Przez niego ten kraj żył, rozwijał się i kwitnął. On był mu
                        duszą i sercem — a teraz przyszło to wszystko porzucić.</p>
                    <p>I nie tej fortuny olbrzymiej, równej całym księstwom niemieckim, żałował
                        książę, ale się do tego dzieła rąk własnych przywiązał; wiedział, że gdy
                        jego tu zbraknie, wszystkiego zbraknie że praca lat całych od razu zostanie
                        zniszczona, że trud pójdzie na marne, dzicz się rozpęta, pożary ogarną wsie
                        i miasta, że Tatar będzie poił konie w tych rzekach, bór porośnie na
                        zgliszczach i że jeśli Bóg da wrócić — wszystko, wszystko wypadnie poczynać
                        na nowo — a może już tych sił nie będzie i czasu zbraknie i ufności takiej
                        jak pierwej nie stanie. Tu zeszły lata, które były dlań chwałą przed ludźmi,
                        zasługą przed Bogiem — a teraz chwała i zasługa mają się z dymem
                        rozwiać...</p>
                    <p>Więc też dwie łzy stoczyły mu się zwolna na policzki.</p>
                    <p>Były to ostatnie łzy, po których zostały w tych oczach same tylko
                        błyskawice.</p>
                    <p>Koń książęcy wyciągnął szyję i zarżał, a rżeniu <pb n="137"/>temu
                        odpowiedziały zaraz inne pod chorągwiami. Te głosy ocuciły księcia z zadumy
                        i napełniły go otuchą. A toż zostaje mu jeszcze sześć tysięcy wiernych
                        towarzyszów, sześć tysięcy szabel, z któremi świat mu otwarty, a których
                        czeka, jak jedynego zbawienia, pognębiona Rzeczpospolita. Idylla
                        zadnieprzańska skończona, ale tam, gdzie działa grzmią, gdzie wsie i miasta
                        płoną, gdzie po nocach z rżeniem koni tatarskich i wrzaskiem kozackim miesza
                        się płacz niewolników, jęki mężów, niewiast i dzieci — tam pole otwarte i
                        sława zbawcy i ojca ojczyzny do zdobycia... Któż po ten wieniec sięgnie,
                        któż będzie ratował tak pohańbioną, chłopskiemi nogami zdeptaną, upokorzoną,
                        konającą ojczyznę, jeśli nie on — książę — jeśli nie te wojska, które owo
                        tam, na dole, zbrojami ku słońcu świecą i migocą?...</p>
                    <p>Tabor przechodził właśnie koło stóp mogiły, a na widok księcia, stojącego z
                        buławą w ręku na szczycie pod krzyżem, wszystkim żołnierzom wydarł się naraz
                        z piersi okrzyk:</p>
                    <p>— Niech żyje książę! Niech żyje wódz nasz i hetman Jeremi Wiśniowiecki!</p>
                    <p>I setki chorągwi zniżyły się do nóg jego, husarye wydały karwaszami dźwięk
                        groźny, kotły huknęły do wtóru okrzykom.</p>
                    <p>Wtedy książę wydobył szablę i wzniósłszy ją wraz z oczami ku niebu, tak
                        mówił:</p>
                    <p>— Ja, Jeremi Wiśniowiecki, wojewoda ruski, książę na Łubniach i Wiśniowcu,
                        przysięgam Tobie Boże w Trójcy Świętej jedyny i Tobie Matko Najświętsza,
                        jako podnosząc tę szablę przeciw hultajstwu, od którego ojczyzna jest
                        pohańbiona, póty jej nie złożę, póki mi sił i życia stanie, póki hańby owej
                        nie zmyję, każdego <pb n="138"/>nieprzyjaciela do nóg Rzeczypospolitej nie
                        zegnę, Ukrainy nie uspokoję i buntów chłopskich we krwi nie utopię. A jako
                        ten ślub ze szczerego serca czynię, tak mi Panie Boże dopomóż — amen!</p>
                    <p>To rzekłszy, stał jeszcze przez chwilę, patrząc w niebo, poczem zwolna
                        zjechał z mogiły ku chorągwiom. Wojska doszły na noc do Basani, wsi pani
                        Krynickiej, która przyjęła księcia, klęcząc we wrotach, bo już ją byli
                        chłopi we dworze oblegali, którym z pomocą co wierniejszej czeladzi się
                        opędzała, gdy nagłe przyjście wojsk ocaliło ją i jej dziewiętnaścioro
                        dzieci, a w tem samych panien czternaście. Książę, kazawszy napastników
                        pochwytać, wysłał Poniatowskiego, rotmistrza kozackiej chorągwi, ku Kaniowu,
                        który tejże nocy przywiódł pięciu zaporożców z wasiutyńskiego kurzenia.
                        Uczestniczyli oni wszyscy w bitwie korsuńskiej i przypieczeni ogniem, zdali
                        dokładną o niej księciu relacyą. Zapewnili również, że Chmielnicki jeszcze
                        jest w Korsuniu. Tuhaj-bej zaś z jasyrem, z łupami i z oboma hetmanami udał
                        się do Czehryna, skąd do Krymu miał jechać. Słyszeli także, że Chmielnicki
                        prosił go bardzo, aby wojsk zaporoskich nie opuszczał i przeciw księciu
                        szedł, wszelako murza nie chciał się na to zgodzić, mówiąc, iż po zniesieniu
                        wojsk i hetmanów, sami kozacy mogą już sobie poradzić, on zaś nie będzie
                        dłużej czekał, bo jassyrby mu wymarł. Badani o siły Chmielnickiego, podawali
                        je na dwieście tysięcy, ale dość ladajakich, a dobrych tylko pięćdziesiąt,
                        to jest zaporożców i kozaków pańskich, albo grodowych, którzy się do buntu
                        przyłączyli.</p>
                    <p>Po otrzymaniu tych wiadomości, pokrzepił się na duchu książę, spodziewał się
                        bowiem także za Dnieprem <pb n="139"/>znacznie w potęgę urosnąć, przez
                        szlachtę, zbiegów wojska koronnego i poczty pańskie. Zaczem nazajutrz rano
                        udał się w dalszą drogę.</p>
                    <p>Za Perejasławiem weszły wojska w olbrzymie, głuche lasy, ciągnące się wzdłuż
                        biegu Trubieży aż do Kozielca i dalej pod sam Czernihów. Był to schyłek maja
                        — upały straszliwe. W lasach, miasto chłodu, było tak duszno, iż ludziom i
                        koniom powietrza brakło do oddechu. Bydło, prowadzone za taborem, padało co
                        krok, lub zwietrzywszy wodę, biegło ku niej jak szalone, przewracając wozy i
                        powodując zamieszanie. Zaczęły też i konie padać, zwłaszcza w ciężkiej
                        jeździe. Noce były nieznośne dla niezmiernej ilości robactwa i zbyt silnego
                        zapachu żywicy, którą z powodu upałów drzewa roniły obficiej, niż
                        zwykle.</p>
                    <p>Wleczono się tak cztery dni, nakoniec piątego upał stał się nadnaturalny. Gdy
                        przyszła noc, konie zaczęły chrapać, a bydło ryczeć żałośnie, jakoby
                        przewidując jakieś niebezpieczeństwo, którego ludzie nie mogli się jeszcze
                        domyśleć.</p>
                    <p>— Krew wietrzą! — mówiono z taboru, między tłumami uciekających rodzin
                        szlacheckich.</p>
                    <p>— Kozacy gonią nas! bitwa będzie!</p>
                    <p>Na te słowa niewiasty podniosły lament — wieść doszła do czeladzi, wszczął
                        się popłoch i zamieszanie — wozy jęły się prześcigać wzajemnie, albo
                        zjeżdżać z traktu na oślep w las, w którym więzły między drzewami.</p>
                    <p>Ale ludzie przysłani przez księcia przywrócili szybko porządek. Rozesłano na
                        wszystkie strony podjazdy, by się przekonać, czy rzeczywiście jakie
                        niebezpieczeństwo nie groziło.</p>
                    <p>Pan Skrzetuski, który na ochotnika z wołoszą <pb n="140"/>poszedł, wrócił
                        pierwszy nad ranem, a wróciwszy, udał się natychmiast do księcia.</p>
                    <p>— Co tam? — spytał Jeremi.</p>
                    <p>— Mości książę, lasy się palą.</p>
                    <p>— Podpalone?</p>
                    <p>— Tak jest. Schwytałem kilku ludzi, którzy wyznali, iż Chmielnicki wysłał
                        ochotnika, któryby za waszą książęcą mością szedł, a ogień, jeśli wiatr
                        będzie pomyślny, podkładał.</p>
                    <p>— Żywcemby nas chciał upiec, bitwy nie staczając. Dawać tu tych ludzi!</p>
                    <p>Za chwilę przyprowadzono trzech czabanów, dzikich, głupich, przestraszonych,
                        którzy natychmiast przyznali się, iż istotnie kazano im lasy podpalić.</p>
                    <p>Wyznali także, że i wojska były już za księciem wyprawione, ale te szły ku
                        Czernihowu inną drogą, bliżej Dniepru.</p>
                    <p>Tymczasem przybyły i inne podjazdy, a każdy przywiózł tęż samą wieść:</p>
                    <p>— Lasy się palą.</p>
                    <p>Ale książę nie zdawał się tem bynajmniej trwożyć.</p>
                    <p>— Pogański to sposób — rzekł — ale nic potem! Ogień nie przejdzie za rzeki,
                        idące do Trubieży.</p>
                    <p>Jakoż istotnie do Trubieży, wzdłuż której posuwał się ku północy tabor,
                        wpadało tyle rzeczek, tworzących tu i owdzie szerokie bagna, iż nie było
                        obawy, aby ogień mógł się przez nie przedostać. Potrzeba było chyba za każdą
                        z nich na nowo bór podpalać.</p>
                    <p>Podjazdy sprawdziły wkrótce, iż tak czyniono. Codziennie też sprowadzały
                        podpalaczów, którymi ubierano sosny przydrożne.</p>
                    <p>Ogień szerzył się gwałtownie, ale wzdłuż rzeczek <pb n="141"/>ku wschodowi i
                        zachodowi, nie ku północy. Nocami niebo czerwieniło się, jak okiem dojrzał.
                        Niewiasty śpiewały od wieczora do świtania pieśni pobożne. Przerażony dziki
                        zwierz z płonących borów chronił się na trakt i ciągnął za taborem,
                        mieszając się ze stadami domowego bydła. Wiatr naniósł dymów, które
                        przesłoniły cały widnokrąg. Wojska i wozy posuwały się jak we mgle gęstej,
                        przez którą wzrok nie sięgał. Piersi nie miały czem oddychać, dym gryzł oczy
                        — a wiatr napędzał go coraz więcej. Światło słoneczne nie mogło się przebić
                        przez te tumany i nocami było widniej, niż w dzień, bo świeciły łuny. Bór
                        zdawał się nie mieć końca.</p>
                    <p>Wśród takich to płonących lasów i dymów prowadził Jeremi swoje wojska.
                        Przytem nadeszły wieści, że nieprzyjaciel idzie drugą stroną Trubieży, ale
                        nie wiedziano, jak wielką była jego potęga — wszelako Tatarzy Wierszuła
                        sprawdzili, że był jeszcze bardzo daleko.</p>
                    <p>Tymczasem pewnej nocy przyjechał do taboru pan Suchodolski z Bodenek, z
                        tamtej strony Desny. Był to dawny dworzanin rękodajny księcia, który przed
                        kilkoma laty na wieś się przeniósł. Uciekał i on przed chłopstwem, ale
                        przywiózł wieść, o której nie wiedziano jeszcze w wojsku.</p>
                    <p>Wielka też zrobiła się konsternacya, gdy zapytany przez księcia o nowiny,
                        odpowiedział:</p>
                    <p>— Złe, mości książę! O pogromie hetmańskim już wiecie, zarównie jak i o
                        śmierci królewskiej?</p>
                    <p>Książę, który siedział na małym taboreciku podróżnym przed namiotem, zerwał
                        się na równe nogi:</p>
                    <p>— Jakto, król umarł?</p>
                    <p>— Miłościwy pan oddał ducha w Mereczu, jeszcze <pb n="142"/>na tydzień przed
                        pogromem korsuńskim — rzeki Suchodolski.</p>
                    <p>— Bóg w miłosierdziu swojem nie dał mu dożyć takiej chwili — odpowiedział
                        książę. Poczem za głowę się wziąwszy, mówił dalej: — Straszne to czasy
                        nadchodzą na tę Rzeczpospolitą. Konwokacye i elekcye — interregnum, niezgody
                        i machinacye zagraniczne teraz, gdy potrzebaby, aby cały naród w jeden miecz
                        w jednych ręku się zmienił. Bóg chyba odwrócił od nas oblicze swoje i w
                        gniewie swym za grzechy chłostać nas zamierza. Toż tę pożogę sam tylko król
                        Władysław mógł ugasić, gdyż dziwną on miał miłość między kozactwem, a prócz
                        tego wojenny był pan.</p>
                    <p>W tej chwili kilkunastu oficerów, między nimi Zaćwilichowski, Skrzetaski,
                        Baranowski, Wurcel, Machnicki Polanowski zbliżyło się do księcia, który
                        rzekł:</p>
                    <p>— Mości panowie, król umarł!</p>
                    <p>Głowy odkrywały się, jak na komendę. Twarze spoważniały. Wieść tak
                        niespodziana mowę wszystkim odjęła. Po chwili dopiero wybuchnął żal
                        powszechny.</p>
                    <p>— Wieczne odpocznienie racz mu dać Panie — rzekł książę.</p>
                    <p>— I światłość wiekuista niechaj mu świeci na wieki!</p>
                    <p>Wkrótce potem ksiądz Muchowiecki zaintonował „dies irae“ i wśród tych lasów,
                        wśród tego dymu pognębienie niewypowiedziane ogarnęło serca i dusze.
                        Wszystkim zdawało się, jakby jakaś oczekiwana odsiecz zawiodła, jakby już
                        teraz wobec groźnego nieprzyjaciela sami zostali na świecie... i nie mieli
                        na nim nikogo więcej, ino swego księcia.</p>
                    <p>To też wszystkie oczy zwróciły się ku niemu i nowy węzeł został między nim, a
                        żołnierstwem związany.</p>
                    <pb n="143"/>
                    <p>Tegoż dnia wieczorem, książę rzekł do Zaćwilichowskiego tak, iż słyszeli go
                        wszyscy:</p>
                    <p>— Potrzeba nam króla wojownika, to też jeśli Bóg pozwoli, byśmy dali nasze
                        kreski na elekcyi, damy je za królewiczem Karolem, któren więcej od
                        Kazimierza ma wojennego animuszu.</p>
                    <p>— Vivat Carolus rex! — zawołali oficerowie.</p>
                    <p>— Vivat! — powtórzyły usarye, a za niemi całe wojsko.</p>
                    <p>I nie spodziewał się zapewne książę-wojewoda, że te okrzyki, brzmiące na
                        Zadnieprzu, wśród głuchych lasów czernihowskich, dojdą aż do Warszawy i że
                        mu buławę wielką koronną z rąk wytrącą.</p>
                </div>
                <pb n="144"/>
                <div type="chapter">
                    <head>ROZDZIAŁ IX.</head>
                    <p>Po dziewięciodniowym pochodzie, którego pan Maszkiewicz był Ksenofontem, i
                        trzydniowej przeprawie przez Desnę, przyszły wreszcie wojska do Czernihowa.
                        Przed wszystkiemi wszedł pan Skrzetuski z wołoszą, którego umyślnie książę
                        do zajęcia miasta wykomenderował, aby się mógł prędzej o kniaziównę i
                        Zagłobę rozpytać. Ale tu również, jak i w Łubniach, ani w mieście, ani na
                        zamku nikt o nich nie słyszał. Przepadli gdzieś bez śladu, jak kamień w
                        wodzie, i rycerz sam już nie wiedział, co o tem myśleć. Gdzie się mogli
                        schronić? Przecie nie do Moskwy, ani do Krymu, ani na Sicz? Pozostawało
                        jedno przypuszczenie, iż przeprawili się przez Dniepr, ale w takim razie
                        znaleźli się od razu w środku burzy. Tam rzezie, pożogi, pijane tłumy
                        czerni, zaporożcy i Tatarzy, przed którymi nawet i przebranie Heleny nie
                        chroniło, bo dzicz pogańska chętnie zagarniała w jassyr chłopców dla
                        wielkiego na nich na targach stambulskich pokupu. Przychodziło nawet do
                        głowy panu Skrzetuskiemu straszliwe podejrzenie, że może umyślnie Zagłoba w
                        tamtą stronę ją powiódł, ażeby Tuhaj-bejowi ją sprzedać, który mógł hojniej
                        od Bohuna go nagrodzić — i ta myśl prawie go o szaleństwo <pb n="145"
                        />przyprawiała, ale uspokajał go w tem znacznie pan Longinus Podbipięta,
                        który Zagłobę poznał dawniej od Skrzetuskiego.</p>
                    <p>— Braciaszku, mości namiestniku — mówił — wybijże sobie to z głowy. Jużże ten
                        szlachcic tego nie uczynił. Było i u Kurcewiczów dosyć skarbów, któreby mu
                        Bohun chętnie odstąpił, taż gdyby chciał dziewczynę gubić, gardłaby nie
                        narażał i do fortuny doszedł.</p>
                    <p>— Prawda jest — mówił namiestnik — ale czemuż za Dniepr, a nie do Łubniów,
                        lub do Czernihowa z nią uciekał?</p>
                    <p>— Jużże ty się uspokój, mileńki. Ja tego Zagłobę znam. Pił on ze mną i
                        zapożyczał się u mnie. O pieniądze on nie dba ani o swoje, ani o cudze.
                        Swoje ma, to straci — cudzych nie odda, ale żeby miał na takie postępki się
                        puszczać, tego po nim się nie spodziewam.</p>
                    <p>— Lekki to jest człek, lekki — mówił Skrzetuski.</p>
                    <p>— To może i lekki, ale frant, który każdego w pole wywiedzie i ze wszystkich
                        niebezpieczeństw się wykręci. A jako tobie ksiądz prorockim duchem
                        przepowiedział, iż ci ją Bóg powróci — tak i będzie, gdyż słuszna to jest,
                        aby wszelki szczery afekt był wynagrodzony, którą ufnością pocieszaj się,
                        jako ja się pocieszam.</p>
                    <p>Tu pan Longinus sam począł wzdychać ciężko, a po chwili dodał:</p>
                    <p>— Popytajmyż się jeszcze w zamku, może oni choć przechodzili tędy.</p>
                    <p>I pytali się wszędzie, ale napróżno — nie było żadnego śladu nawet i
                        przejścia zbiegów. W zamku pełno było szlachty z żonami i dziećmi, która się
                        tu <pb n="146"/>przed kozakami zawarła. Książę namawiał ich, by szli z nim
                        razem i przestrzegał, że kozacy idą za nim w tropy. Nie śmieli oni uderzyć
                        na wojsko, ale było prawdopodobnem, że po odejściu księcia pokuszą się o
                        zamek i miasto. Szlachta jednak w zameczku dziwnie była zaślepiona.</p>
                    <p>— Bezpieczni tu jesteśmy za lasami — odpowiadali księciu. — Nikt tu do nas
                        nie przyjdzie.</p>
                    <p>— A przecie ja owe lasy przeszedłem — mówił książę.</p>
                    <p>— To wasza książęca mość przeszła, ale hultajstwo nie przejdzie. Ho! ho! nie
                        takie to lasy.</p>
                    <p>I nie chcieli iść, trwając w swojem zaślepieniu, które potem srodze
                        przypłacili, gdyż po odejściu księcia rychło nadciągnęli kozacy. Zamek
                        bronił się mężnie przez trzy tygodnie, poczem został zdobyty i wszyscy w nim
                        w pień wycięci. Kozacy dopuszczali się strasznych okrucieństw, rozdzierając
                        dzieci, paląc niewiasty na wolnym ogniu — i nikt nie zemścił się nad
                        nimi.</p>
                    <p>Książę tymczasem, przyszedłszy do Lubecza nad Dniepr, tam wojsko dla
                        odpoczynku rozłożył, sam zaś z księżną, dworem i ciężarami jechał do
                        Brahina, położonego wśród lasów i błot nieprzebytych. W tydzień później
                        przeprawiło się i wojsko. Ruszono następnie do Babicy pod Mozyr — i tam w
                        święto Bożego Ciała wybiła godzina rozstania się, bo księżna z dworem miała
                        jechać do Turowa do pani wojewodziny wileńskiej, ciotki swojej, książę zaś z
                        wojskiem w ogień ku Ukrainie.</p>
                    <p>Na ostatnim pożegnalnym obiedzie byli oboje księstwo, fraucymer i co
                        przedniejsze towarzystwo. Ale wśród panien i kawalerów nie było zwykłej
                        wesołości, bo nie <pb n="147"/>jedno tam żołnierskie serce krajało się na
                        myśl, że za chwilę trzeba będzie porzucić tę wybraną, dla którejby się
                        chciało żyć, bić i umierać, nie jedne jasne lub ciemne oczy dziewczęce
                        zachodziły łzami z żalu, iż on odjedzie na wojnę, między kule i miecze,
                        między kozaki i dzikie Tatary... odjedzie i może nie wróci...</p>
                    <p>To też, gdy książę przemówił, żegnając żonę i dwór, panniątka zapiszczały
                        jedna w drugą żałośnie, jak kocięta, rycerze zaś, jako to silniejszego
                        ducha, powstali z miejsc swoich i chwyciwszy za głownie szabel, krzyknęli
                        razem:</p>
                    <p>— Zwyciężymy i powrócimy!</p>
                    <p>— Dopomóż wam Bóg! — odpowiedziała księżna.</p>
                    <p>Na to rozległ się okrzyk, aż okna i ściany się zatrzęsły.</p>
                    <p>— Niech żyje księżna pani! Niech żyje matka nasza i dobrodziejka!</p>
                    <p>— Niech żyje! Niech żyje!</p>
                    <p>Kochali ją też żołnierze za jej przychylność dla rycerstwa, za jej wielką
                        duszę, hojność i łaskawość, za opiekę nad ich rodzinami. Kochał ją nad
                        wszystko książę Jeremi, bo to były dwie natury, jakby dla siebie stworzone,
                        kubek w kubek do siebie podobne, obie ze złota i spiżu ulane.</p>
                    <p>Więc wszyscy szli ku niej i każdy klękał z kielichem przed jej krzesłem, a
                        ona za głowę każdego ścisnąwszy, kilka słów łaskawych przemówiła.
                        Skrzetuskiemu zaś rzekła:</p>
                    <p>— Niejeden tu podobno rycerz szkaplerzyk, albo wstążeczkę na waletę dostanie,
                        a że nie masz tu tej, od którejbyś waćpan najbardziej pragnął, przeto przyjm
                        odemnie, jakby od matki.</p>
                    <pb n="148"/>
                    <p>To rzekłszy, zdjęła krzyżyczek złoty, turkusami usiany, i zawiesiła go na
                        szyi rycerza, któren rękę jej ze czcią ucałował.</p>
                    <p>Znać było, że książę był bardzo kontent z tego, co pana Skrzetuskiego
                        spotkało, gdyż w ostatnich czasach jeszcze bardziej go polubił za to, iż
                        godność książęcą, posłując na Siczy, ochronił — i listów od Chmielnickiego
                        brać nie chciał. Tymczasem ruszono się od stołu. Panny, chwyciwszy w lot
                        słowa księżnej do pana Skrzetuskiego wyrzeczone i biorąc je za zgodę i
                        pozwolenie, zaraz też poczęły wydobywać, ta szkaplerz, ta szarfę, ta krzyżyk
                        — co widząc, rycerze obces każdy do swojej, jeśli nie wybranej, to
                        przynajmniej do najmilszej. Sunął tedy Poniatowski do Żytyńskiej, Bychowiec
                        do Bohowitynianki, bo tę sobie w ostatnich czasach upodobał, Roztworowski do
                        Żukówny, rudy Wierszuł do Skoropackiej, oberszter Machnicki, choć stary, do
                        Zawiejskiej, jedna tylko Anusia Borzobohata-Krasieńska, choć najpiękniejsza
                        ze wszystkich, stała pod oknem sama i opuszczona. Lice jej zarumieniło się,
                        oczki nakryte powiekami strzelały z ukosa, jakby gniewem, a zarazem i
                        prośbą, by jej nie czyniono takiego afrontu, zaś zdrajca Wołodyjowski
                        zbliżył się i rzekł:</p>
                    <p>— Chciałem też i ja prosić pannę Annę o jakową pamiątkę, alem się tej chęci
                        wyrzekł, gdyżem tak mniemał, że dla zbyt wielkiego tłoku się nie
                        docisnę.</p>
                    <p>Policzki Anusi zapałały jeszcze ogniściej, wszelako bez chwili namysłu
                        odrzekła:</p>
                    <p>— Z innychbyś waćpan rąk, nie z moich, chciał pamiątki, ale jej nie
                        dostaniesz, bo tam, jeśli nie za ciasno, to dla waszeci za wysoko.</p>
                    <p>Cios był dobrze wymierzony i podwójny, bo po <pb n="149"/>pierwsze, zawierał
                        przymówkę do małego wzrostu rycerza, a powtóre, do jego afektu dla
                        księżniczki Barbary Zbaraskiej. Pan Wołodyjowski kochał się naprzód w
                        starszej Annie, ale gdy tę zaswatano, przebolał i w cichości ofiarował serce
                        Barbarze, sądząc, że nikt się tego nie domyśla. Więc też, gdy o tem od Anusi
                        zasłyszał, choć to niby szermierz pierwszej wody i na szable i na słowa,
                        skonfundował się tak, że języka w gębie zapomniał i tylko jąkał nie do
                        rzeczy:</p>
                    <p>— Waćpanna także mierzysz wysoko, bo tak właśnie, jak głowa pana...
                        Podbipięty...</p>
                    <p>— Wyższy on istotnie od waćpana i mieczem i polityką — odparła rezolutna
                        dziewczyna. — Dziękujęć też, żeś mi go przypomniał. Dobrze i tak!</p>
                    <p>To rzekłszy, zwróciła się ku Litwinowi:</p>
                    <p>— Mości panie, zbliż się jeno waćpan. Chcę też i ja mieć swojego rycerza, a
                        już nie wiem, czybym mogła na mężniejszej piersi oną szarfę przewiązać.</p>
                    <p>Pan Podbipięta oczy wytrzeszczył, jakby nie wierząc sobie czy dobrze słyszy,
                        nareszcie jak rzuci się na kolana, aż podłoga zatrzeszczała:</p>
                    <p>— Dobrodziejko moja, dobrodziejko!</p>
                    <p>Anusia przewiązała szarfę, a potem małe rączki znikły całkiem pod płowymi
                        wąsami pana Longina, rozlegało się tylko mlaskanie i mruczenie, którego
                        słuchając, pan Wołodyjowski rzekł do porucznika Migurskiego:</p>
                    <p>— Przysiągłbyś, że niedźwiedź pszczoły psowa i miód wyjada.</p>
                    <p>Poczem odszedł z pewną złością, bo czuł w sobie Anusine żądło, a przecie
                        kochał się w niej także swego czasu.</p>
                    <p>Ale już też i książę począł się z księżną żegnać — <pb n="150"/>i w godzinę
                        później dwór ruszył do Turowa, wojska zaś ku Prypeci.</p>
                    <p>W nocy na przeprawie, gdy budowano tratwy do przeniesienia dział, a usarye
                        pilnowały robót — rzekł pan Longinus do Skrzetuskiego:</p>
                    <p>— Ot, braciaszku, nieszczęście!</p>
                    <p>— Coć się stało? — pytał namiestnik.</p>
                    <p>— A to te wieści z Ukrainy!</p>
                    <p>— Jakie?</p>
                    <p>— Powiadali przecie zaporożcy, że Tuhaj-bej odszedł z ordą do Krymu.</p>
                    <p>— To i cóż z tego? Na to przecież nie będziesz płakał.</p>
                    <p>— Owszem, braciaszku, boś mnie powiedział — i miałeś słuszność — co? że —
                        kozackich głów liczyć nie mogę, a skoro Tatarzy odeszli, tak skądże ja wezmę
                        trzech głów pogańskich, gdzie ich szukać będę? A mnie one, ach jak
                        potrzebne!</p>
                    <p>Skrzetuski, choć sam strapiony, uśmiechnął się i odrzekł:</p>
                    <p>— Zgaduję, o co ci chodzi, bom widział, jak cię dziś na rycerza pasowano.</p>
                    <p>Na to pan Longinus ręce złożył:</p>
                    <p>— Tak, bo pocóż dłużej skrywać, polubiłem, braciaszku, polubiłem... Ot,
                        nieszczęście!</p>
                    <p>— Nie martw się. Nie wierzę ja w to, by Tuhaj-bej już odszedł, a zresztą
                        będziesz miał pogaństwa jak tych komarów nad głową.</p>
                    <p>Rzeczywiście całe chmury komarów unosiły się nad końmi i ludźmi, bo wojska
                        weszły w kraj błot nieprzebytych, lasów bagnistych, łąk rozmiękłych, rzek,
                        rzeczek <pb n="151"/>i strumieni, w kraj pusty, głuchy, jedną puszczą
                        szumiący, o którego mieszkańcach mawiano w owych czasach:</p>
                    <quote>
                        
                            <l>„Dał dla córeczki</l>
                            <l> Szlachcic Hołota</l>
                            <l> Dziegciu dwie beczki</l>
                            <l> Grzybów wianuszek,</l>
                            <l> Wjunów garnuszek,</l>
                            <l> I lechę błota“.</l>
                        
                    </quote>
                    <p>Na błocie owem rosły wprawdzie nietylko grzyby, ale wbrew owym rytmom i
                        wielkie fortuny pańskie. Wszelako w tej chwili ludzie książęcy, którzy w
                        znacznej części wychowali się i wyrośli na suchych wysokich stepach
                        zadnieprzańskich, nie chcieli oczom własnym wierzyć. Wszakżeż i tam były
                        miejscami bagna i lasy, ale tu cały kraj zdawał się jednem bagnem. Noc była
                        pogodna, jasna — i przy blasku księżyca, jak okiem sięgnąć, nie zajrzałeś
                        sążnia suchego gruntu. Kępy tylko czerniły się nad wodą, lasy zdawały się z
                        wody wyrastać, woda chlupotala pod nogami końskiemi, wodę wyciskały koła
                        wozów i armat. Wurcel wpadł w desperacyą. „Dziwny pochód — mówił — pod
                        Czernihowem groził nam ogień, a tu woda nas zalewa“. Rzeczywiście, ziemia
                        wbrew przyrodzeniu nie dawała tu stałej podpory nogom, ale gięła się,
                        trzęsła, jakby się chciała rozstąpić i pochłonąć tych, co się po niej
                        poruszali.</p>
                    <p>Wojska przez Prypeć przeprawiały się cztery dni, potem niemal codziennie
                        trzeba było przebywać rzeki i rzeczułki, płynące w rozkisłym gruncie. A
                        nigdzie mostu. Lud cały na łodziach, w szuhalejach. Po kilku dniach wszczęły
                        się i mgły i deszcze. Ludzie dobywali ostatnich sił, by się nakoniec
                        wydostać z tych zaklętych okolic. A książę śpieszył, pędził. Kazał walić
                        całe lasy, układać <pb n="152"/>drogi z okrąglaków i szedł naprzód. Żołnierz
                        też, widząc jak nie szczędził sił własnych, jak od rana do nocy był na
                        koniu, wojska sprawował, nad pochodem czuwał, wszystkiem osobiście
                        zawiadywał — nie śmiał szemrać, choć trud był prawie nad siły. Od rana do
                        nocy lgnąć i moknąć, oto był wspólny los wszystkich. Koniom róg począł
                        złazić z kopyt — wiele ich od armat odpadło, więc piechota i dragoni
                        Wołodyjowskiego sami ciągnęli działa. Najgórniejsze pułki, jako usarye
                        Skrzetuskiego, Zaćwilichowskiego i pancerni, brały się do siekier, do
                        moszczenia dróg. Był to sławny pochód o chłodzie, wodzie i głodzie, w którym
                        wola wodza i zapał żołnierzy łamały wszystkie przeszkody. Nikt tędy
                        dotychczas nie odważył się z wiosny, przy rozlaniu wód, wojsk prowadzić.
                        Szczęściem pochód nie był ani razu żadnym napadem przerwany. Lud tam cichy,
                        spokojny, nie myślał o buncie, a choć później podburzany przez kozaków i
                        zachęcany przykładem, nie chciał garnąć się pod ich znaki. Toż i teraz
                        spoglądał sennem okiem na przechodzące zastępy rycerzy, którzy wynurzali się
                        z borów i bagien, jakby zaklęci, a przechodzili jak sen; dostarczał
                        przewodników, spełniał cicho i posłusznie wszystko, czego od niego
                        żądano.</p>
                    <p>Co widząc, książę powściągał surowie wszelką swawolę żołnierską i nie płynęły
                        za wojskiem jęki ludzkie przekleństwa i narzekania, a gdy po przejściu wojsk
                        została w jakiej dymnej wiosce wieść, że to kniaź Jarema przechodził —
                        ludzie potrząsali głowami: „Wżen win dobryj!“ — mówili sobie z cicha.</p>
                    <p>Nakoniec po dwudziestu dniach nadludzkich trudów i wysileń, wychyliły się
                        wojska książęce w kraj zbuntowany; „Jarema ide! Jarema ide!“ rozlegało się
                        po całej <pb n="153"/>Ukrainie, aż hen, po dzikie pola, do Czehryna i
                        Jahorliku. „Jarema ide!“ rozlegało się po miastach, wsiach, chutorach i
                        pasiekach i na tę wieść, kosy, widły i noże wypadały z rąk chłopskich,
                        twarze bladły, kupy swawolne pomykały nocami ku południowi, jak stada wilków
                        przed odgłosem rogów myśliwskich; Tatar zabłąkany dla grabieży zeskakiwał z
                        konia i ucho co chwila do ziemi przykładał; w niezdobytych jeszcze zamkach i
                        zameczkach bito w dzwony i śpiewano „Te Deum laudamus!“</p>
                    <p>A ów groźny lew położył się na progu zbuntowanego kraju i odpoczywał.</p>
                    <p>Siły zbierał.</p>
                </div>
                <pb n="154"/>
                <div type="chapter">
                    <head>ROZDZIAŁ X.</head>
                    <p>Tymczasem Chmielnicki, postawszy czas jakiś w Korsuniu, do Białocerkwi się
                        cofnął i tam stolicę swą założył. Orda zapadła koszem z drugiej strony
                        rzeki, rozpuszczając zagony po całem województwie kijowskiem. Niepotrzebnie
                        się też martwił pan Longinus Podbipięta, że mu głów tatarskich nie stanie.
                        Pan Skrzetuski słusznie przewidywał, że zaporożcy, schwytani przez pana
                        Poniatowskiego pod Kaniowem, fałszywą dali wiadomość: Tuhaj-bej nietylko nie
                        odszedł, ale nawet do Czehryna się nie ruszał. Co więcej, nowe czambuły
                        nadciągnęły ze wszystkich stron. Przyszli carzykowie azowski i astrachański,
                        którzy nigdy przedtem w Polsce nie bywali, w cztery tysiące wojowników,
                        przyszło dwanaście tysięcy hordy nohajskiej, dwadzieścia tysięcy
                        biłgorodzkiej i budziackiej, wszystko zaklęci ongi Zaporoża i kozactwa
                        nieprzyjaciele, dziś bracia i na krew chrześcijańską zaprzysięgli
                        sprzymierzeńcy. Nakoniec przybył i sam Chan Islan Girej, z dwunastoma
                        tysiącymi perekopców. Cierpiała od tych przyjaciół cała Ukraina, cierpiał
                        nietylko stan szlachecki, ale i lud ruski, któremu palono wioski zabierano
                        dobytek, a samych chłopów, niewiasty i dzieci pędzono w jassyr. W tych
                        czasach mordu, pożogi i krwi <pb n="155"/>wylania, jeden tylko dla chłopa
                        był ratunek: uciec do obozu Chmielnickiego. Tam z ofiary stawał się zbójem i
                        sam własną ziemię niszczył, ale przynajmniej żywota był bezpieczny.
                        Nieszczęsny kraj! — Gdy bunt w nim wybuchł, pokarał go naprzód i spustoszył
                        pan Mikołaj Potocki, potem zaporożcy i Tatarzy, którzy niby dla oswobodzenia
                        go przyszli, a teraz zawisł nad nim Jeremi Wiśniowiecki.</p>
                    <p>Uciekał też kto mógł do obozu Chmielnickiego, uciekała nawet i szlachta, gdy
                        innego środka ocalenia nie było. Dzięki temu, Chmielnicki rósł w siły, i że
                        nie zaraz ruszył w głąb Rzeczypospolitej, że leżał długo w Białocerkwi, to
                        przeważnie dlatego, by ład w te rozhukane i dzikie żywioły wprowadzić.</p>
                    <p>Jakoż w żelaznem jego ręku zmieniały się one szybko w bojową potęgę. Kadry z
                        wyćwiczonych zaporożców były gotowe, podzielono czerń na pułki, wyznaczono
                        pułkowników z dawnych atamanów koszowych, pojedyncze oddziały wysyłano na
                        zdobywanie zamków, by je do boju zaprawić. A bitny to był z natury lud, do
                        wojny tak jak żaden inny sposobny, do broni przywykły, przez napady
                        tatarskie z ogniem i krwawem obliczem wojny oswojony.</p>
                    <p>Poszło więc dwóch pułkowników, Handża i Ostap, na Nesterwar, który zdobyli,
                        ludność żydowską i szlachecką w pień wycięli. Czetwertyńskiemu kniaziowi
                        własny jego młynarz głowę na progu zamkowym obciął — a z księżnej Ostap
                        niewolnicę swoją uczynił. Szli inni w inne strony i powodzenie towarzyszyło
                        ich orężowi, bo strach serca „Lachom“ odjął — strach „temu narodowi
                        niezwyczajny“, któren broń z rąk wytrącał i sił zbawiał.</p>
                    <pb n="156"/>
                    <p>Nieraz bywało pułkownicy nagabywali Chmielnickiego: „Czemu zaś ku Warszawie
                        nie ruszasz, ale spoczywasz, z czarownicami czary odprawujesz i gorzałką się
                        zalewasz, a Lachom się obaczyć od strachu i wojska zebrać pozwalasz?“ Nieraz
                        też czerń pijana wyła po nocach, oblegała kwaterę Chmielnickiego, żądając,
                        by ją na „Lachiw“ prowadził. Chmielnicki podniósł bunt i dał mu siłę
                        straszliwą, ale teraz jął miarkować, że już siła owa jego samego pcha ku
                        nieznanej przyszłości, więc często chmurnem okiem w oną przyszłość spoglądał
                        i zbadać ją usiłował — i sercem wobec niej się trwożył.</p>
                    <p>Jako się rzekło, wśród tych pułkowników i atamanów on jeden wiedział, ile
                        jest straszliwej potęgi w pozornej bezsilności Rzeczypospolitej. Podniósł
                        bunt, zbił pod Żółtemi Wodami, zbił pod Korsuniem, starł wojska koronne — a
                        co dalej?</p>
                    <p>Zbierał tedy pułkowników do rady i wodząc po nich krwawemi oczyma, przed
                        któremi drżeli wszyscy, stawiał im ponuro toż samo pytanie: „Co dalej? czego
                        wy chcecie?“</p>
                    <p>— Iść do Warszawy? to tu kniaź Wiśniowiecki przyjdzie, żony i dzieci wasze
                        jako piorun pobije, ziemię a wodę tylko zostawi, a potem i on za nami do
                        Warszawy z całą potęgą szlachecką, która się do niego przyłączy, pociągnie —
                        i we dwa ognie wzięci, zginiem, jeśli nie w bitwach, to na palach...</p>
                    <p>Na przyjaźń tatarską liczyć nie można. Oni dziś z nami, jutro przeciw nam się
                        odwrócą i do Krymu popędzą, albo panom nasze głowy sprzedadzą.</p>
                    <p>— Ano, co dalej, mówcie? Iść na Wiśniowieckiego? to on siłę naszą i tatarską
                        całą na sobie zadzierży, <pb n="157"/>a przez ten czas wojska się zbiorą i z
                        głębi Rzeczypospolitej w pomoc mu ruszą. Wybierajcie...</p>
                    <p>I potrwożeni pułkownicy milczeli, a Chmielnicki mówił:</p>
                    <p>— Czemużeście to zmaleli? czemu więcej nie przecie na mnie, bym ku Warszawie
                        ciągnął? Gdy tedy nie wiecie co czynić, na mnie to zdajcie, a Bóg da, swoją
                        i wasze głowy ocalę i kontentacyą dla wojska zaporoskiego i wszystkich
                        kozaków otrzymam.</p>
                    <p>Jakoż pozostawał jeden sposób: układy. Chmielnicki dobrze wiedział, ile tą
                        drogą można w Rzeczypospolitej wymódz; liczył, że sejmy prędzej na znaczną
                        kontentacyą się zgodzą, niż na podatki, zaciągi i wojnę, która musiałaby być
                        i długą i trudną. Wiedział wreszcie, że w Warszawie jest potężna partya, a
                        na jej czele sam król, o którego śmierci wieść jeszcze nie doszła<ref
                            xml:id="cite_ref-13" target="#cite_note-13">[13]</ref> i kanclerz i
                        wielu panów, którzy radziby wzrost olbrzymich fortun magnackich na Ukrainie
                        powstrzymać, z kozaków siłę dla rąk królewskich stworzyć, wieczysty pokój z
                        nimi zawrzeć i one tysiące zebrane do postronnej wojny użyć. W tych
                        warunkach mógł i dla siebie Chmielnicki znamienitą szarżę zyskać, buławę
                        hetmańską z królewskiego ramienia otrzymać i dla kozaków nieprzeliczone
                        ustępstwa osiągnąć.</p>
                    <p>Oto dlaczego leżał długo pod Białocerkwią. Zbroił się, uniwersały na
                        wszystkie strony rozsyłał, lud ściągał, całe armie tworzył, zamki pod moc
                        swoją zagarniał, bo wiedział, że tylko z silnym układać się będą, ale w głąb
                        Rzeczypospolitej nie ruszał.</p>
                    <pb n="158"/>
                    <p>O! gdyby na mocy układów pokój mógł zawrzeć — wtedy tem samem albo broń z
                        ręki Wiśniowieckiego wytrąci — albo — jeśli kniaź jej nie złoży, to nie on,
                        Chmielnicki, ale kniaź będzie rebelizantem, wbrew woli króla i sejmów wojnę
                        wiodącym.</p>
                    <p>Naówczas ruszy on na Wiśniowieckiego — ale już z królewskiego i
                        Rzeczypospolitej mandatu — i wybije wtedy ostatnia godzina nietylko dla
                        kniazia, ale dla wszystkich ukrainnych królewiąt, dla ich fortun i
                        latyfundyów.</p>
                    <p>Tak myślał samozwańczy hetman zaporoski, taki gmach na przyszłość budował.
                        Ale na rusztowaniach, pod on gmach przygotowanych, siadało często czarne
                        ptactwo trosk, zwątpień, obaw — i krakało złowrogo.</p>
                    <p>Będzie-li dość silną pokojowa partya w Warszawie, zaczną-li z nim układy? Co
                        powie sejm i senat, zatkną-li tam uszy na jęki i wołania ukrainne, zamkną
                        oczy na łuny pożarów?...</p>
                    <p>Czy nie przeważy wpływ panów, owe niezmierne latyfundya posiadających, o
                        których ochronę im iść będzie? I czy ta Rzeczpospolita tak się już
                        przeraziła, że mu przebaczy to, iż się z Tatary połączył?</p>
                    <p>A z drugiej strony szarpało duszę Chmielnickiego zwątpienie, czy i ów bunt
                        nie zanadto się już rozpalił i rozwinął. Czy owe zdziczałe masy dadzą się
                        wtłoczyć w jakie karby? Dobrze — on, Chmielnicki, pokój zawrze, a rezuny pod
                        jego imieniem dalej mord i pożogę szerzyć będą — albo się też na jego głowie
                        swych zawiedzionych nadziei pomszczą. Toż to rzeka wezbrana, morze, burza!
                        Straszne położenie! Gdyby wybuch był słabszy, tedyby nie układano się z nim,
                        jako ze <pb n="159"/>słabym — ponieważ bunt jest potężny, więc układy siłą
                        rzeczy mogą się rozbić.</p>
                    <p>I co będzie?</p>
                    <p>Gdy takie myśli opadły ciężką głowę hetmana, naówczas zamykał się w swej
                        kwaterze i pił dnie całe i noce. Wówczas między pułkownikami i czernią
                        rozchodziła się wieść: „hetman pije!“ i za przykładem jego pili wszyscy,
                        karność się rozprzęgała, mordowano jeńców, bito się wzajemnie, rabowano łupy
                        — rozpoczynał się sądny dzień, panowanie zgrozy i okropności. Białocerkiew
                        zmieniała się w piekło prawdziwe.</p>
                    <p>Aż pewnego dnia, do pijanego hetmana wszedł szlachcic Wychowski, pod
                        Korsuniem do niewoli wzięty i na sekretarza hetmańskiego awansowany.
                        Wszedłszy, począł trząść bez ceremonii opoja, aż go wreszcie porwał za
                        ramiona, na tapczanie posadził i ocucił.</p>
                    <p>— A ce szczo takie jakie łycho? — pytał Chmielnicki.</p>
                    <p>— Mości hetmanie, wstawaj i oprzytomnij — odpowiedział Wychowski. — Poselstwo
                        przyszło!</p>
                    <p>Chmielnicki zerwał się na równe nogi i w jednej chwili otrzeźwiał.</p>
                    <p>— Hej! — wołał na pacholę kozackie, siedzące w progu — delią, kołpak i
                        buławę!</p>
                    <p>A potem do Wychowskiego:</p>
                    <p>— Kto przyjechał? Od kogo?</p>
                    <p>— Ksiądz Patroni Łasko z Huszczy, od pana wojewody bracławskiego.</p>
                    <p>— Od pana Kisiela?</p>
                    <p>— Tak jest.</p>
                    <p>— Sława Otcu i Synu, sława Swiatomu Duchu i Swiatoj Preczystoj!! — mówił,
                        żegnając się, Chmielnicki.</p>
                    <pb n="160"/>
                    <p>I twarz mu pojaśniała, wypogodziła się — rozpoczynano z nim układy.</p>
                    <p>Ale tegoż dnia przyszły i wieści wprost przeciwne pokojowemu poselstwu pana
                        Kisiela.</p>
                    <p>Doniesiono, iż książę, wypocząwszy wojsku strudzonemu pochodem przez lasy i
                        błota, wstąpił w kraj zbuntowany; że bije, pali, ścina; że podjazd wysłany
                        pod Skrzetuskim rozbił dwutysiączną watahę kozaków i czerni — i wytępił ją
                        co do nogi; że sam książę wziął szturmem Pohrebyszcze, majętność książąt
                        Zbarazkich — i ziemię a wodę tylko zostawił. Opowiadano przerażające rzeczy
                        o tym szturmie i zdobyciu Pohrebyszcz — było to bowiem gniazdo
                        najzaciętszych rezunów. Książę miał powiedzieć do żołnierzy: „mordujcie ich
                        tak, by czuli że umierają“<ref xml:id="cite_ref-14" target="#cite_note-14"
                            >[14]</ref>. Więc też żołnierstwo najdzikszych dopuszczało się
                        okrucieństw. Z całego miasta nie ocalała jedna żywa dusza. Siedmiuset jeńców
                        powieszono, dwustu wbito na pale. Mówiono również o wierceniu oczu świdrami,
                        o paleniu na wolnym ogniu. Bunt zgasł od razu w całej okolicy. Mieszkańcy
                        albo pouciekali do Chmielnickiego, albo przyjmowali pana Łubniańskiego na
                        klęczkach, z chlebem i solą, wyjąc o miłosierdzie. Pomniejsze watahy
                        wszystkie były starte — a w lasach, jak twierdzili zbiegowie z Samhorodka,
                        Spiczyna, Pleskowa i Wachnówki, nie było jednego drzewa, na któremby kozak
                        nie wisiał.</p>
                    <p>I działo się to wszystko pod bokiem Białocerkwi i krociowej armii
                        Chmielnickiego.</p>
                    <p>To też Chmielnicki, gdy się o tem dowiedział, <pb n="161"/>począł ryczeć, jak
                        ranny tur. Z jednej strony układy, z drugiej miecz. Jeśli ruszy na księcia,
                        będzie to oznaką, że nie chce układów, proponowanych przez pana z
                        Brusiłowa.</p>
                    <p>Jedyna nadzieja pozostawała w Tatarach. Chmielnicki zerwał się i ruszył do
                        Tuhaj-bejowej kwatery.</p>
                    <p>— Tuhaj-beju, mój przyjacielu! — rzekł po oddaniu zwykłych salamów — jakoś
                        mnie pod Żółtą wodą i pod Korsuniem ratował, tak i teraz mnie ratuj.
                        Przyszedł tu poseł od wojewody bracławskiego z pismem, w którem mnie
                        wojewoda obiecuje kontentacyą, a wojsku zaporoskiemu powrócenie do dawnych
                        swobód, pod warunkiem, żebym wojny zaprzestał, co ja uczynić muszę, chcąc
                        swoją szczerość i dobrą chęć pokazać. A tymczasem przyszły tu wieści od
                        niedruga mojego, księcia Wiśniowieckiego, że Pohrebyszcze wyciął i nikogo
                        nie żywił — i dobrych mołojców moich wycina, na pale wbija — i świdrami oczy
                        wierci. Na którego ja ruszyć nie mogąc, do ciebie z pokłonem przyszedłem,
                        abyś ty na tego mojego i swojego niedruga z Tatary ruszył, gdyż inaczej
                        wkrótce on tu na nasze obozy nastąpi.</p>
                    <p>Murza, siedząc na kupie kobierców, pobranych pod Korsuniem, lub złupionych po
                        dworach szlacheckich, kiwał się czas jakiś w tył i naprzód, oczy zamrużył,
                        jakby dla lepszego namysłu, nareszcie odrzekł:</p>
                    <p>— Ałła! ja tego uczynić nie mogę.</p>
                    <p>— Czemu? — pytał Chmielnicki.</p>
                    <p>— Bom i tak już dosyć dla ciebie bejów i czausów pod Złotą wodą i pod
                        Korsuniem wytracił, po cóż mam jeszcze tracić? Jarema to wielki wojownik!
                        Ruszę na niego, gdy i ty ruszysz, ale sam nie. Nie głupim w jednej bitwie
                        wszystko, com dotąd zyskał, utracić — <pb n="162"/>lepiej mi czambuły po łup
                        i jassyr wysłać. Dosyć ja już dla was, psów niewiernych, uczynił. I sam nie
                        pójdę i chanowi będę odradzał. Rzekłem.</p>
                    <p>— Pomoc mi zaprzysiągłeś.</p>
                    <p>— Tak jest, alem przysięgał obok ciebie, nie za ciebie wojować. Idźże ty
                        precz!</p>
                    <p>— Jam ci jassyr z mego własnego ludu pozwolił, łupy oddał, hetmanów
                        oddał.</p>
                    <p>— Bo gdybyś nie oddał, tobym ja ciebie im oddał.</p>
                    <p>— Do chana pójdę.</p>
                    <p>— Idźże precz, capie, mówię ci.</p>
                    <p>I kończaste zęby murzy już zaczęły błyskać z pod warg. Chmielnicki poznał, że
                        niema co tu robić, a dłużej nastawać niebezpiecznie, więc wstał i
                        rzeczywiście udał się do chana.</p>
                    <p>Ale od chana takąż samą odebrał odpowiedź. Tatarzy mieli swój rozum i szukali
                        własnej korzyści. Zamiast ważyć się na walną bitwę z wodzem, który za
                        niezwyciężonego uchodził, woleli zagony rozpuszczać i bogacić się bez krwi
                        przelewu.</p>
                    <p>Chmielnicki wrócił wściekły do swej kwatery i z desperacyi już do gąsiora się
                        zabierał, ale mu go Wychowski wyrwał z ręki.</p>
                    <p>— Nie będziesz pił, mości hetmanie — rzekł. — Poseł jest, trzeba posła
                        odprawić.</p>
                    <p>Chmielnicki wpadł w gniew straszliwy.</p>
                    <p>— Ja ciebie i posła każę na pal wbić!</p>
                    <p>— A ja ci gorzałki nie dam. Nie wstydże ci, gdy cię fortuna tak wysoko
                        wyniosła, wódką się, jak prostemu kozakowi, zalewać? Tfu, tfu, mości
                        hetmanie, nie może tak być. Wieść o przybyciu posła już się rozeszła. Wojsko
                        i pułkownicy chcą na radę. Tobie nie pić teraz, <pb n="163"/>ale kuć żelazo,
                        póki gorące — bo teraz możesz pokój zawrzeć i wszystko co chcesz otrzymać,
                        potem będzie zapóźno, a gardło moje i twoje w tem. Wysłać tobie zaraz
                        poselstwo do Warszawy i króla o łaskę prosić...</p>
                    <p>— Mądra ty głowa — rzekł Chmielnicki. — Każ uderzyć w dzwon na radę, a na
                        majdanie powiedz pułkownikom, że zaraz wyjdę.</p>
                    <p>Wychowski wyszedł, a po chwili ozwał się dzwon na radę, na którego głos wnet
                        wojska zaporoskie poczęły się zbierać. Zasiedli więc dowódcy i pułkownicy:
                        straszliwy Krzywonos, prawa Chmielnickiego ręka, Krzeczowski, miecz kozacki,
                        stary i doświadczony Filon Dziedziała, pułkownik kropiwnicki, Fedor Łoboda
                        perejasławski, okrutny Fedoreńko kalnicki, dziki Puszkareńko połtawski,
                        który samym czabanom przewodził; Szumejko niżyński, ognisty Czarnota
                        hadziacki, Jakubowicz czehryński, dalej Nosacz, Hładki, Adamowicz, Głuch,
                        Pułjan, Panicz — nie wszyscy, bo niektórzy byli na wyprawach, a niektórzy na
                        tamtym świecie, których już książę Jeremi tam wysłał.</p>
                    <p>Tatarzy nie byli tym razem wezwani na naradę. Towarzystwo zebrało się obok na
                        majdanie, cisnącą się czerń odpędzano kijami, a nawet kiścieniami, przyczem
                        i zabójstw nie brakło.</p>
                    <p>Nakoniec ukazał się i sam Chmielnicki, przybrany w czerwień, w kołpaku i z
                        buławą w ręku. Obok niego szedł biały jak gołąb ksiądz błahocześciwy Patroni
                        Łasko, a z drugiej strony Wychowski, z papierami w ręku.</p>
                    <p>Chmiel, zasiadłszy między pułkownikami, siedział przez chwilę w milczeniu —
                        poczem zdjął kołpak na znak, iż narada się rozpoczyna, wstał i tak mówić
                        począł:</p>
                    <pb n="164"/>
                    <p>— Mości panowie pułkownicy i atamani dobrodziejstwo! Wiadomo wam, jako dla
                        wielkich, a niewinnie cierpianych krzywd naszych, musieliśmy za broń
                        uchwycić, a z pomocą najjaśniejszego carza krymskiego o dawne wolności i
                        przywileje, odjęte nam bez woli króla Jegomości, od paniąt się upomnieć,
                        którą imprezę Bóg błogosławił i spuściwszy na nieszczerych tyranów naszych
                        strach, wcale im niezwyczajny, nieprawdy i uciski ich pokarał, a nam
                        znacznemi wiktoryami wynagrodził, za co mu wdzięcznem sercem powinniśmy
                        dziękować. Gdy tedy pycha ich pokaraną została, należy myśleć nam, aby
                        rozlew krwi chrześcijańskiej powstrzymać, co nam Bóg miłosierny i nasza
                        błahocześciwa wiara nakazuje, a szabli póty z ręki nie puszczać, póki nam za
                        wolą najjaśniejszego króla Jegomości nasze dawne wolności i przywileje nie
                        będą powrócone. Pisze mi tedy pan wojewoda bracławski, iż się to może stać,
                        co i ja tak myślę, gdyż nie my to, ale panięta, Potoccy, Kalinowscy,
                        Wiśniowieccy i Koniecpolscy, z posłuszeństwa Majestatowi i Rzeczypospolitej
                        wyszli, których żeśmy ukarali, przeto nam się słuszna kontentacya i nagroda
                        od majestatu i stanów należy. Proszę ja więc moście panów dobrodziejów i
                        łaskawców moich, abyście pismo wojewody bracławskiego, mnie, przez ojca
                        Patroniego Łaska, szlachcica wiary błachocześciwej przysłane, przeczytali i
                        mądrze postanowili, aby rozlew krwie chrześcijańskiej był wstrzymany, a nam
                        kontentacya uczyniona i nagroda za posłuszeństwo i wierność Rzplitej
                        oddana.</p>
                    <p>Chmielnicki nie pytał, czy wojna ma być zaniechaną, ale żądał postanowienia,
                        aby była zaniechaną, zaraz przeto niechętni podnieśli szemranie, to zaś po
                        chwili <pb n="165"/>zmieniło się w krzyki groźne, którym głównie Czarnota
                        hadziacki przewodził.</p>
                    <p>Chmielnicki milczał, patrzył tylko uważnie skąd wychodzą protesty i opornych
                        sobie w pamięci notował.</p>
                    <p>Tymczasem powstał Wychowski z listem Kisielowym w ręku. Kopią pisma poniósł
                        Zorko, aby ją odczytać „towarzystwu“, więc tam i tu zapadła cisza
                        głęboka.</p>
                    <p>Wojewoda poczynał list w te słowa:</p>
                    <p>„Mci Panie Starszy wojska Rzeczypospolitej Zaporoskiego, z dawna mnie miły
                        panie i przyjacielu!</p>
                    <p>„Gdy wiele jest takich, którzy o WMci, jako o nieprzyjacielu Rzplitej,
                        rozumieją, ja nietylko zostawam sam cale upewnionym o WMci wiernym ku
                        Rzplitej affekcie, ale i innych w tem upewniam IMP. Panów Senatorów, kolegów
                        moich. Trzy rzeczy mnie upewniają: pierwsza, iż lubo od wieków wojsko
                        Dnieprowe sławy i wolności swoich przestrzega, ale wiary swojej zawsze
                        królom, panom i Rzplitej dotrzymywa. Druga, że naród ruski nasz w wierze
                        swej prawowiernej tak stateczny, że woli każdy z nas zdrowie swoje pokładać,
                        niźli tę wiarę czemkolwiek naruszyć. Trzecia, że lubo różne bywają (jako i
                        teraz się stało, żal się Boże), wnętrzne krwie rozlania, przecie jednak
                        ojczyzna nam wszystkim jest jedna, w której się rodzimy, wolności naszych
                        zażywamy, i nie masz prawie we wszystkim świecie inszego państwa i drugiego
                        podobnego ojczyźnie naszej w prawach i swobodach. Dlatego zwykliśmy wszyscy
                        jednostajnie tej matki naszej korony całości przestrzegać; a chociaż bywają
                        różne dolegliwości (jako to na świecie), to jednak rozum każe uważać, że
                        łatwiej domówić się w państwie wolnem, co którego z nas boli, niźli <pb
                            n="166"/>straciwszy tę matkę, już drugiej takiej nie naleść, ani w
                        chrześcijaństwie, ani w pogaństwie...“</p>
                    <p>Łoboda perejasławski przerwał czytanie:</p>
                    <p>— Prawdu każe — rzekł głośno.</p>
                    <p>— Prawdu każe! — powtórzyli inni pułkownicy.</p>
                    <p>— Ne prawdu, bresze psiawira! — wrzasnął Czarnota.</p>
                    <p>— Milcz! sam psiawira.</p>
                    <p>— Wy zdrajcy. Na pohybel wam!</p>
                    <p>— Na pohybel toby.</p>
                    <p>— Słuchać, czekać dalej! czytać! on nasz <hi>czołowik</hi>. Słuchać,
                        słuchać!</p>
                    <p>Burza zbierała się na dobre, ale Wychowski jął dalej czytać, więc uciszyło
                        się znowu.</p>
                    <p>Pisał wojewoda w dalszym ciągu, iż wojsko zaporoskie powinno mieć do niego
                        ufność, gdyż wie dobrze, że on tej samej będąc krwi i wiary, życzliwym mu
                        być musi; przypominał jako w nieszczęsnem krwi wylaniu pod Kumejkami i pod
                        Starcem udziału nie brał, następnie wzywał Chmielnickiego, aby wojny
                        poprzestał, Tatarów odprawił, albo na nich oręż obrócił — i w wierności dla
                        Rzplitej się utrwalił. Wreszcie list kończył się w następujące słowa:</p>
                    <p>„Obiecuję waszmości, tak jakom synem Cerkwi bożej i jako dom mój ze krwie
                        narodu ruskiego starożytnej idzie, że sam będę pomocny do wszystkiego
                        dobrego. Wiecie WMć bardzo dobrze, że i na mnie w tej Rzplitej (za łaską
                        Bożą) cokolwiek zależy, i bezemnie ani wojna uchwalona być może, ani pokój
                        stanowiony, a ja pierwszy wnętrznej wojny nie życzę“ etc...</p>
                    <p>Powstały zaraz tedy tumulty za i przeciw, ale list w ogóle podobał się i
                        pułkownikom i nawet <pb n="167"/>towarzystwu. Niemniej przeto w pierwszej
                        chwili nie można było niczego zrozumieć, ani dosłyszeć dla wielkiej furyi, z
                        jaką nad pismem rozprawiano. „Towarzystwo“ podobne było zdala do wielkiego
                        wiru, w którym wrzało, kotłowało się i huczało mrowie ludzkie. Pułkownicy
                        potrząsali piernaczami i przyskakiwali sobie z pięściami do oczu. Widziałeś
                        twarze czerwone, rozpalone oczy, pianę na ustach, a wszystkim partyzantom
                        dalszej wojny przewodził Erazm Czarnota, który wpadł w szał prawdziwy.
                        Chmielnicki też, patrząc na jego wściekłość, blizkim był wybuchu, przed
                        którym cichło zwykle wszystko, jak przed rykiem lwa. Ale pierwej jeszcze
                        wskoczył na ławę Krzeczowski, piernaczem machnął i krzyknął głosem do
                        grzmotu podobnym:</p>
                    <p>— Czabanować wam, nie radzić, raby pogańskie!</p>
                    <p>— Cicho! Krzeczowski chce mówić! — krzyknął pierwszy Czarnota — który
                        spodziewał się, iż przesławny pułkownik za wojną będzie przemawiał.</p>
                    <p>— Cicho! cicho! — wrzeszczeli inni.</p>
                    <p>Krzeczowski był niezmiernie szanowany między kozactwem, a to dla wielkich
                        usług, które oddał, dla wielkiej głowy wojennej i, dziwna rzecz — dlatego,
                        iż był szlachcic. Uciszyło się więc zaraz i wszyscy czekali z ciekawością,
                        co powie; sam Chmielnicki utkwił w niego wzrok niespokojny.</p>
                    <p>Ale Czarnota mylił się, przypuszczając, iż pułkownik za wojną wystąpi.
                        Krzeczowski bystrym swym umysłem zrozumiał, iż teraz, albo nigdy mógł
                        uzyskać od Rzplitej owe starostwa i dostojeństwa, o których marzył. Odgadł,
                        że przy pacyfikacyi kozaków, jego przed wielą innymi będą się starali ująć i
                        zaspokoić, czemu pan Krakowski, jako w niewoli będący, nie będzie <pb
                            n="168"/>mógł przeszkadzać — więc też odezwał się w takie słowa:</p>
                    <p>— Rzecz moja bić, nie radzić; ale gdy do rady przyszło, poczuwam się też do
                        tego, abym swoje zdanie powiedział, gdyżem na taki wasz fawor jak i inni,
                        jeżeli nie lepiej, zarobił. Poto my wojnę podniecili, aby nam nasze wolności
                        i przywileje zostały powrócone, a pisze wojewoda bracławski, że tak być ma.
                        Więc albo będzie, albo nie będzie. Jeśli nie będzie, tak wojna, a jeśli
                        będzie — pokój! Poco darmo krew lać? Niech nas zaspokoją, a my czerń
                        uspokoimy i wojna ustanie; nasz bat’ko Chmielnicki mądrze to wszystko ułożył
                        i obmyślił, aby my po stronie najjaśniejszego króla jegomości stanęli,
                        któren nagrodę za to nam da, a jeśli panięta się sprzeciwią, tedy pozwoli
                        nam z niemi pohulać — i pohulamy. Tegobym tylko nie radził, by Tatarów
                        odprawiać: niech koszem na Dzikich polach zapadną i leżą, póki nam wóz lub
                        przewóz.</p>
                    <p>Chmielnicki rozjaśnił twarz, słysząc te słowa, a pułkownicy w ogromnej już
                        większości poczęli wołać, by wojnę zawiesić i posłów do Warszawy wysłać, a
                        pana z Brusiłowa prosić, by sam dla układów przybył. Czarnota krzyczał
                        jeszcze i protestował, ale pułkownik oczy groźne w niego utkwił i rzekł:</p>
                    <p>— Ty Czamota, hadziacki pułkowniku, o wojnę i krwi przelanie wołasz, a gdy
                        pod Korsuniem szli na cię petyhorcy pana Dmochowskiego, toś jak
                            <hi>pidswynok</hi> kwiczał: „braty ridnyje, spasajte!“ i uciekałeś przed
                        całym twoim pułkiem.</p>
                    <p>— Łżesz! — wrzasnął Czarnota — jać się nie boję ni Lachiw, ni ciebie.</p>
                    <p>Krzeczowski piernacz w ręku ścisnął i ku <pb n="169"/>Czarnocie skoczył —
                        inni też poczęli pięściami okładać hadziackiego pułkownika. Tumult znowu
                        począł się wzmagać. Na majdanie „towarzystwo“ ryczało, jak stado dzikich
                        żubrów.</p>
                    <p>Wtem powstał znowu sam Chmielnicki.</p>
                    <p>— Moście panowie pułkownicy dobrodziejstwo! — rzekł. — Zaczem ustanowiliście,
                        aby posłów do Warszawy wysłać, którzy służby nasze wierne najjaśniejszemu
                        królowi jegomości zalecą i o nagrodę prosić będą. Ale też kto chce wojny,
                        ten ją mieć może — nie z królem, nie z Rzecząpospolitą, by my z niemi nigdy
                        wojny nie prowadzili, ale z największym niedrugiem naszym, któren już cały
                        od krwi kozackiej czerwony, któren pod Starcem jeszcze się w niej umazał i
                        teraz mazać się nie przestaje, w nieżyczliwości dla wojsk zaporoskich
                        trwając. Do którego ja pismo i posłów wysłałem, prosząc, aby onej
                        nieżyczliwości zaniechał, a on ich tyrańsko pomordował, odpowiedzią żadną
                        mnie, starszego waszego, nie uczciwszy, przez co kontempt całemu wojsku
                        zaporoskiemu wyrządził. A teraz z Zadnieprza przyszedł, i Pohrebyszcze w
                        pień wyciął, niewinnych ludzi pokarał, nad któremim ja rzewnemi łzami
                        płakał. Potem, jako mnie dziś rano dali znać, do Niemirowa on poszedł i
                        także nikogo nie żywił. A gdy Tatarzy dla strachu i bojaźni ruszyć na niego
                        nie chcą, rychło patrzeć, jak on tu przyjdzie, aby i nas niewinnych ludzi
                        wygubić, przeciw woli przychylnego nam Najjaśniejszego króla Jegomości i
                        całej Rzeczpospolitej, bo on w pysze swej o nikogo nie dba, a jako się teraz
                        buntuje, tak zawsze się jest gotów przeciw woli J. K. M. zbuntować...</p>
                    <p>W zgromadzeniu zrobiło się bardzo cicho — Chmielnicki odsapnął i mówił
                        dalej:</p>
                    <pb n="170"/>
                    <p>— Bóg nam nad hetmanami wiktoryą nagrodził, ale on gorszy od hetmanów i od
                        wszystkich królewiąt, dyabelski syn, samą nieprawdą żyjący. Na którego,
                        gdybym ja sam ruszył, tedyby on w Warszawie, przez przyjaciół swych,
                        krzyczeć nie omieszkał, iż pokoju nie chcemy, i przed Jego królewską Mością
                        niewinność nasząby oskarżał. Co aby się nie stało, potrzeba, iżby król
                        Jegomość i cała Rzplita wiedziała, iż ja wojny nie chcę i cicho siedzę, a on
                        pierwszy na nas wojną nastaje — przeto ja ruszyć nie mogę, bo i do układów z
                        panem wojewodą bracławskim zostać muszę, ale by on, dyabelski syn, siły
                        naszej nie złamał, trzeba mu się zastawić i potęgę jego tak zgubić, jakeśmy
                        pod Żółtemi wodami i pod Korsuniem niedrugów naszych, panów hetmanów
                        zgubili. O to więc proszę, abyście waszmościowie na niego na ochotnika
                        ruszyli, a ja do króla Jegomości pisać będę, iż to się stało bezemnie i dla
                        koniecznej obrony naszej przed jego, Wiśniowieckiego, nieżyczliwością i
                        napaścią.</p>
                    <p>Głuche milczenie panowało w zgromadzeniu.</p>
                    <p>Chmielnicki mówił dalej:</p>
                    <p>— Który tedy z waszmościów na ów przemysł wojenny wyjdzie, temu ja wojska
                        dosyć dam, dobrych mołojców, i armatę dam i ludu ognistego, aby z pomocą
                        bożą, niedruga naszego mógł znieść i wiktoryą nad nim otrzymać...</p>
                    <p>Ani jeden z pułkowników nie wysunął się naprzód.</p>
                    <p>— Sześćdziesiąt tysięcy wybranego komunika dam! — rzekł Chmielnicki.</p>
                    <p>Cisza.</p>
                    <p>A przecież byli to wszystko nieustraszeni wojownicy, których okrzyki wojenne
                        odbijały się nieraz o mury <pb n="171"/>Carogrodu. I może właśnie dlatego
                        każdy z nich obawiał się utracić zdobytej sławy w spotkaniu ze straszliwym
                        Jeremim.</p>
                    <p>Chmielnicki wodził oczyma po pułkownikach, którzy pod wpływem tego spojrzenia
                        wzrok spuszczali ku ziemi. Twarz Wychowskiego przybrała wyraz szatańskiej
                        złośliwości.</p>
                    <p>— Znam ja mołojca — rzekł posępnie Chmielnicki — którenby przemówił w tej
                        chwili i od tej wyprawy się nie wybiegał, ale go niemasz między nami...</p>
                    <p>— Bohun! — rzekł jakiś głos.</p>
                    <p>— Tak jest Zniósł on już regiment Jeremy w Wasiłówce, jeno go poszczerbili w
                        tej potrzebie, i leży teraz w Czerkasach, ze śmiercią-matką walczy. A gdy
                        jego niemasz, nikogo niemasz, jak widzę! Gdzie sława kozacka, gdzie Pawluki,
                        Nalewajki, Łobody i Ostranice?</p>
                    <p>Wtem nizki, gruby człowiek, z twarzą siną, ponurą, rudym jak ogień wąsem nad
                        skrzywionemi ustami i zielonemi oczyma, powstał z ławy, wysunął się ku
                        Chmielnickiemu i rzekł:</p>
                    <p>— Ja pójdę.</p>
                    <p>Był to Maksym Krzywonos.</p>
                    <p>Okrzyki zabrzmiały „na sławu“, on zaś wsparł się piernaczem w bok i tak mówił
                        chrapliwym, urywanym głosem:</p>
                    <p>— Nie myśl, hetmanie, żeby ja się bał. Jaby od razu się podjął — ale myślał:
                        są lepsi! Ale kiedy tak, to pójdę. Wy co? wy głowy i ręce, a u mnie niema
                        głowy, tylko ręce a szabla. Raz maty rodyła! Wojna mnie mać i siostra.
                        Wiśniowiecki reżet — i ja budu; on wiszajet, i ja budu. A ty mnie, hetmanie,
                        mołojców <pb n="172"/>dobrych daj, bo czernią nie z Wiśniowieckim to
                        poczynać. Tak i pójdę — <hi>zamkiw budowaty, byty, rizaty, wiszaty! Na
                            pohybel im, białoruczkym!</hi></p>
                    <p>Drugi ataman wysunął się naprzód.</p>
                    <p>— Ja z toboju, Maksym!</p>
                    <p>Był to Pułjan.</p>
                    <p>— I Czarnota hadziacki i Hładki mirhorodzki i Nosacz ostręski pójdą z tobą! —
                        rzekł Chmielnicki.</p>
                    <p>— Pójdziemy — ozwali się jednogłośnie, bo już ich przykład Krzywonosa
                        zachęcił i duch w nich wstąpił.</p>
                    <p>— Na Jeremu! na Jeremu! — zagrzmiały okrzyki w zgromadzeniu. — Koli! koli! —
                        powtórzyło towarzystwo i po pewnym czasie narada zmieniła się w pijatykę.
                        Pułki wyznaczone z Krzywonosem piły na śmierć — bo też i szły na śmierć.
                        Mołojcy sami dobrze o tem wiedzieli, ale już w ich sercach nie było strachu.
                        „Raz maty rodyła“ — powtarzali za swym wodzem i dlatego też sobie już nic
                        nie żałowali, jako zwyczajnie przed śmiercią. Chmielnicki pozwalał i
                        zachęcał — czerń szła za ich przykładem. Tłumy zaczęły śpiewać pieśni w sto
                        tysięcy głosów. Rozproszono konie powodowe, które szalejąc po obozie i
                        wzbijając tumany kurzawy, wszczęły nieopisany nieład. Goniono je z krzykiem,
                        zgiełkiem i śmiechami; znaczne watahy włóczyły się nad rzeką, strzelały z
                        samopałów, parły się i cisnęły do kwatery samego hetmana, który kazał je
                        wreszcie Jakubowiczowi rozpędzać. Wszczęły się bójki i zamęt, dopóki deszcz
                        ulewny nie zapędził wszystkich pod szałasy i wozy.</p>
                    <p>Wieczorem burza rozhulała się na niebie. Grzmoty przewalały się z jednego
                        końca chmur w drugi, <pb n="173"/>błyskania oświecały całą okolicę, to
                        białem, to czerwonem światłem.</p>
                    <p>Przy blaskach ich wyruszał z obozu Krzywonos, na czele sześćdziesięciu
                        tysięcy co przedniejszych, wybranych wojowników i czerni.</p>
                </div>
                <pb n="174"/>
                <div type="chapter">
                    <head>ROZDZIAŁ XI.</head>
                    <p>Szedł tedy Krzywonos z Białocerkwi, na Skwyrę i Pohrebyszcze, ku Machnówce, a
                        gdzie przeszedł, ginęły nawet ślady ludzkiego życia. Kto do niego nie
                        przystał, pod nożem ginął. Palono nawet zboża na pniu, lasy i sady, a książę
                        tymczasem prowadził na swoją rękę zniszczenie. Po wycięciu Pohrebyszcz i
                        krwawym chrzcie, jaki pan Baranowski Niemirowowi sprawił, wygniotły jeszcze
                        wojska kilkanaście znacznych watah i stanęły obozem pod Rajgrodem, gdyż
                        miesiąc to już upływał, jak nie zsiadały z konia, i trud je nadwątlił i
                        śmierć je znacznie umniejszyła. Trzeba było odpocząć, gdy ręce tych kosiarzy
                        od krwawej kośby pomdlały. Wahał się nawet książę i rozmyślał, czyby nie
                        pójść na czas jakiś do spokojniejszego kraju, dla odpoczynku i pomnożenia
                        wojsk, a zwłaszcza koni, które podobniejsze były do szkieletów zwierzęcych,
                        niż do żywych stworzeń, gdyż od miesiąca ziarna nie zaznały, stratowaną
                        trawą tylko żyjąc. A wtem po tygodniowym postoju dano znać, że posiłki idą.
                        Książę zaraz wyjechał na spotkanie — i istotnie spotkał pana Janusza
                        Tyszkiewicza, wojewodę kijowskiego, który nadchodził w półtora tysiąca ludzi
                        dobrych, a z nim pan Krzysztof Tyszkiewicz, podsędek bracławski, młody pan
                            <pb n="175"/>Aksak, prawie pacholę jeszcze, z dobrze okrytą własną
                        chorągiewką usarską, i wiele szlachty, jako panowie Sieniutowie, Połubińscy,
                        Żytyńscy, Jełowiccy, Kierdeje, Bohusławscy, jedni z pocztami, drudzy bez,
                        razem całej siły blizko dwa tysiące koni, prócz czeladzi. Ucieszył się więc
                        książę bardzo i wdzięcznie pana wojewodę do swej kwatery zaprosił, któren
                        nie mógł się oddziwić jej ubóstwu i prostocie. Bo książę, o ile w Łubniach
                        żył po królewsku, o tyle na wyprawach, chcąc przykład dać żołnierstwu,
                        żadnych wygód sobie nie pozwalał. Stał więc w jednej izbie, do której pan
                        wojewoda kijowski zaledwie mógł się, z powodu swej ogromnej tuszy, przez
                        wązkie drzwi przecisnąć, aż się kazał rękodajnemu z tyłu pchać. W izbie
                        prócz stołu, ław drewnianych i tapczana, okrytego skórą końską, nie było nic
                        więcej, jeno jeszcze siennik przy drzwiach, na którym sypiał pacholik,
                        zawsze do posług gotowy. Ta prostota zdziwiła bardzo wojewodę, któren wygodę
                        lubił i z kobiercami się woził. Wszedł tedy i ze zdumieniem na księcia
                        poglądał, dziwiąc się, jak mógł tak wielki duch mieścić się w takiej
                        prostocie i takiem ubóstwie. Widywał on czasem księcia na sejmach w
                        Warszawie, był mu nawet zdala pokrewnym, ale go bliżej nie znał. Dopiero gdy
                        z nim mówić począł, poznał zaraz, że ma z nadzwyczajnym człowiekiem do
                        czynienia. I on, stary senator i stary żołnierz rubacha, któren kolegów
                        senatorów po ramieniu klepał, księciu Dominikowi Zasławskiemu mówił: „mój
                        łaskawco!“ i z samym królem był poufale, nie mógł się na takową poufałość z
                        Wiśniowieckim zdobyć, chociaż książę przyjął go uprzejmie, bo mu był
                        wdzięczen za posiłki.</p>
                    <p>— Mości wojewodo — rzekł — Bogu chwała, <pb n="176"/>iżeście przybyli ze
                        świeżym ludem, bom też już ostatnim tchem gonił.</p>
                    <p>— Widziałem ja po żołnierzach waszej księżęcej mości, iż się napracowali
                        niebożęta, co i mnie trapi niemało, gdyżem tu z prośbą przybył, byś W. K. M.
                        na ratunek mnie pośpieszył.</p>
                    <p>— A czy pilno?</p>
                    <p>— Periculum in mora, periculum in mora! Nadciągnęło hultajstwa kilkadziesiąt
                        tysięcy, a nad nimi Krzywonos, któren jakom słyszał na W. K. M. był
                        komenderowany, ale dostawszy języka, iżeś W. K. M. ku Konstantynowu ruszył,
                        tam pociągnął, a teraz po drodze mnie Machnówkę obległ i takie spustoszenia
                        poczynił, iż żaden język tego wypowiedzieć nie jest w możności.</p>
                    <p>— Słyszałem ja o Krzywonosie i tum go czekał, ale skoro mnie minął, widzę, że
                        sam go szukać muszę. Istotnie, rzecz nie cierpi zwłoki. Siła w Machnówce
                        jest załogi?</p>
                    <p>— Jest w zamku dwieście Niemców, bardzo dobrych, którzy wytrzymają jeszcze
                        czas jakiś. Ale co najgorzej, to iż do miasta zjechało się sporo szlachty z
                        rodzinami, miasto zaś, jeno wałem i częstokołem obronne, długo oporu stawiać
                        nie może.</p>
                    <p>— Istotnie, rzecz nie cierpi zwłoki — powtórzył książę.</p>
                    <p>A potem zwróciwszy się ku pacholikowi:</p>
                    <p>— Żeleński! — rzekł — biegaj po pułkowników.</p>
                    <p>Wojewoda kijowski siadł tymczasem na ławie i sapał — trochę się przytem za
                        wieczerzą oglądał, gdyż był głodny, a lubił jeść dobrze.</p>
                    <p>Wtem rozległy się zbrojne stąpania i weszli oficerowie książęcy — czarni,
                        wychudli, brodaci, z <pb n="177"/>pozapadanemi oczyma, ze śladami
                        niewypowiedzianych trudów na twarzy. Skłonili się w milczeniu księciu,
                        gościom i czekali co powie.</p>
                    <p>— Mości panowie — rzekł książę — czy konie u toków?</p>
                    <p>— Tak jest.</p>
                    <p>— Gotowe?</p>
                    <p>— Jako zawsze.</p>
                    <p>— To dobrze. Za godzinę ruszamy na Krzywonosa.</p>
                    <p>— Hę? — rzekł wojewoda kijowski i spojrzał ze zdziwieniem na pana Krzysztofa,
                        podsędka bracławskiego.</p>
                    <p>A książę mówił dalej:</p>
                    <p>— Imć Poniatowski i Imć Wierszuł ruszą pierwsi. Za nimi pójdzie Baranowski z
                        dragonią, a w godzinę żeby mi i armaty Wurcla wyszły.</p>
                    <p>Pułkownicy, skłoniwszy się, opuścili izbę — i po chwili rozległy się trąbki,
                        grające wsiadanego. Wojewoda kijowski takiego pośpiechu się nie spodziewał,
                        a nawet sobie nie życzył, gdyż był zmęczony i zdrożony. Liczył on na to, że
                        z dzionek u księcia wypocznie i jeszcze zdąży — a tu przychodziło zaraz, nie
                        śpiąc, nie jedząc, na koń siadać.</p>
                    <p>— Mości książę — rzekł — a czy zajdą żołnierze wasi do Machnówki, bo
                        widziałem, strasznie fatigati, a to droga daleka.</p>
                    <p>— Niech waszą mość o to głowa nie boli. Jak na śpiewanie idą oni na
                        bitwę.</p>
                    <p>— Widzę ja to, widzę. Siarczysty żołnierz, ale bo to i mój lud podrożony.</p>
                    <p>— Mówiłeś wasza mość: periculum in mora.</p>
                    <pb n="178"/>
                    <p>— Tak jest, ale możeby przez noc odpocząć. My z pod Chmielnika idziemy.</p>
                    <p>— Mości wojewodo, my z Łubniów, z Zadnieprza.</p>
                    <p>— Cały dzień byliśmy w drodze.</p>
                    <p>— My cały miesiąc.</p>
                    <p>To rzekłszy, książę wyszedł, by osobiście szyk pochodowy sprawić, a wojewoda
                        oczy na podsędka, pana Krzysztofa, wytrzeszczył, dłońmi po kolanach uderzył
                        i mówił:</p>
                    <p>— Ot, mam, czegom chciał. Dalibóg, oni mnie tu głodem zamorzą. O to w gorącej
                        wodzie kąpani! Przychodzę o pomoc, myślę, że po wielkich molestacyach za
                        dwa, trzy dni ruszą, a tu i odetchnąć nie dadzą. Niechże ich kaduk porwie!
                        Puślisko mi nogę przetarło, co mi je zdrajca pachołek źle przypiął, w
                        brzuchu mi kruczy... niechże ich kaduk porwie! Machnówka Machnówką, a brzuch
                        brzuchem! Jam też stary żołnierz, więcej jam może od nich wojny zażywał —
                        ale nie tak łap, cap! To dyabły, nie ludzie, nie śpią, nie jedzą — tylko się
                        biją. Jak mi Bóg miły, tak oni nigdy nie jedzą. Widziałeś, panie
                        Krzysztofie, tych pułkowników — czy nie wyglądają jak spectra? co?</p>
                    <p>— Ale fantazya u nich ognista — odpowiedział pan Krzysztof, który żołnierz
                        był zamiłowany. — Miły Boże! ile to zamieszania i nieładu po innych obozach,
                        gdy ruszać przyjdzie, ile bieganiny, szykowania wozów, posyłania po konie —
                        a tu słyszycie waszmość? — oto już lekkie chorągwie wychodzą.</p>
                    <p>— A juści, że tak jest! desperacya! — mówił wojewoda.</p>
                    <p>A młody pan Aksak dłonie swoje chłopięce złożył:</p>
                    <p>— Ach, wielki to wódz, ach, wielki to wojennik! — mówił z uniesieniem.</p>
                    <pb n="179"/>
                    <p>— U waści mleko pod nosem! — huknął na niego wojewoda. — Cunctator także był
                        wielki wódz! — rozumiesz wasze?</p>
                    <p>Wtem wszedł książę:</p>
                    <p>— Mości panowie, na koń! ruszamy!</p>
                    <p>Wojewoda nie wytrzymał.</p>
                    <p>— Każże W. K. M. dać co zjeść, bom głodny! — wykrzyknął z wybuchem złego
                        humoru.</p>
                    <p>— A mój mości wojewodo! — rzekł książę, śmiejąc się i biorąc go w ramiona —
                        wybaczcie, wybaczcie; całem sercem, ale na wojnie człek o tych rzeczach
                        zapomina.</p>
                    <p>— A co, panie Krzysztofie, czy nie mówiłem, że oni nie jedzą? — rzecze
                        wojewoda, zwracając się do podsędka bracławskiego.</p>
                    <p>Ale wieczerza nie długo trwała i w parę godzin później nawet i piechoty
                        wyszły już z Rajgrodu. Ciągnęły wojska na Winnicę i Lityń ku Chmielnikowi.
                        Po drodze natknął się Wierszuł na zagonek tatarski w Sawerówce, który wraz z
                        panem Wołodyjowskim wygnietli do szczętu, oswobodziwszy kilkaset dusz
                        jasyru, samych prawie dziewcząt. Tamże rozpoczynał się już kraj spustoszony,
                        pełen śladów Krzywonosowej ręki. Strzyżawka była spalona, a ludność jej
                        wymordowana w straszny sposób. Widocznie nieszczęśnicy stawili opór
                        Krzywonosowi, za który dziki wódz oddał ich mieczom i płomieniom. U wejścia
                        do wsi wisiał na dębie sam pan Strzyżowski, którego ludzie Tyszkiewicza
                        zaraz poznali. Wisiał nagi zupełnie, a na piersiach miał okropny naszyjnik,
                        złożony z głów ponawłóczonych na powróz. Były to głowy jego sześciorga
                        dziatek i żony. W samej wsi, spalonej zresztą do szczętu, ujrzały chorągwie
                        po obu stronach drogi, długi szereg "świec" kozackich, to jest ludzi z <pb
                            n="180"/>wzniesionemi nad głową rękoma, poprzywiązywanych do żerdzi
                        wbitych w ziemię, obwiniętych słomą, oblanych smołą i zapalonych od dłoni.
                        Większa ich część miała poupalane tylko ręce, gdyż deszcz przeszkodził
                        widocznie dalszemu gorzeniu. Ale straszne były te trupy z powykrzywianemi
                        twarzami, wyciągające ku niebu czarne kikuty. Zapach zgnilizny rozchodził
                        się dookoła. Nad słupami kotłowały się chorowody wron i kawek, które za
                        zbliżeniem się wojska zrywały się z wrzaskiem z bliższych słupów, by siąść
                        na dalszych. Kilku wilków pomknęło przed chorągwiami ku zaroślom. Wojska
                        posuwały się w milczeniu straszliwą aleją i liczyły „świece". Było ich
                        trzysta kilkadziesiąt. Minęli wreszcie ową nieszczęsną wioskę i odetchnęli
                        świeżem powietrzem polnem. Ale ślady zniszczenia szły dalej. Była to
                        pierwsza połowa lipca. Zboża już prawie dochodziły, spodziewano się bowiem
                        wczesnych żniw. Ale całe łany były częścią spalone, częścią stratowane,
                        zwikłane, wdeptane w ziemię. Zdawaćby się mogło, że huragan przeszedł przez
                        niwy. Jakoż i przeszedł po nich huragan najgroźniejszy ze wszystkich — wojny
                        domowej. Żołnierze książęcy widzieli nieraz żyzne okolice, spustoszałe po
                        napadzie Tatarów, ale podobnej zgrozy, podobnej wściekłości zniszczenia nie
                        widzieli nigdy w życiu. Lasy popalono tak samo, jak zboża. Gdzie ogień drzew
                        nie pożarł, tam odarł z nich ognistym językiem liść i korę, opalił oddechem,
                        odymił, poczernił — i drzewa więc sterczały, jak szkielety. Pan wojewoda
                        kijowski patrzył i oczom nie wierzył. Miedziaków, Zhar, Futory, Słoboda —
                        jedno zgliszcze! Gdzieniegdzie chłopi uciekli do Krzywonosa, kobiety zaś i
                        dzieci poszły w jassyr owego zagonu ordy, który Wierszuł z Wołodyjowskim
                        wygnietli. Na ziemi pustosz, na niebie stada wron, kruków, kawek, <pb
                            n="181"/>sępów, które pozlatywały się, Bóg wie skąd, na kozacze żniwo...
                        Ślady przejścia wojsk stawały się coraz świeższe. Napotykano raz w raz
                        złamane wozy, trupy bydlęce i ludzkie, jeszcze nie popsute, potłuczone
                        garnki, miedziane kotły, wory z zamokłą mąką, zgliszcza jeszcze dymiące,
                        stogi świeżo napoczęte i rozrzucone. Książę parł chorągwie ku Chmielnikowi,
                        nie dając im odetchnąć, stary zaś wojewoda za głowę się chwytał, powtarzając
                        żałośnie:</p>
                    <p>— Moja Machnówka! moja Machnówka! widzę już, iż nie zdążymy.</p>
                    <p>Tymczasem w Chmielniku przyszła wiadomość, że nie sam stary Krzywonos, ale
                        syn jego Machnówkę w kilkanaście tysięcy ludzi oblega i że on to naczynił
                        tak nieludzkich spustoszeń po drodze. Miasto, wedle tego co głosiły wieści,
                        było już zdobyte. Kozacy, dostawszy go, wyrżnęli w pień szlachtę i żydów,
                        szlachcianki zaś pobrali do swego taboru, gdzie oczekiwał je los gorszy od
                        śmierci. Ale zameczek, pod wodzą pana Lwa, bronił się jeszcze. Kozacy
                        szturmowali go z klasztoru Bernardynów, w którym wysiekli zakonników. Pan
                        Lew, goniąc ostatkiem sił i prochów, nie obiecywał się dłużej trzymać nad
                        jedną noc.</p>
                    <p>Zostawił więc książę piechoty, działa i główne siły wojska, którym kazał iść
                        do Bystrzyka, sam zaś z wojewodą, panem Krzysztofem, panem Aksakiem, w dwa
                        tysiące komunika na pomoc skoczył. Stary wojewoda już hamował, bo głowę
                        stracił: „Machnówka przepadła, przyjdziemy zapóźno! Lepiej poniechać, a
                        innych miejsc bronić i w prezydya je zaopatrzyć“ — powtarzał. Ale książę nie
                        chciał słuchać. Pan podsędek bracławski naglił, a wojska rwały się do boju.
                        „Skorośmy tu przyszli, nie odejdziemy bez krwi“ — mówili pułkownicy. I
                        ruszono naprzód.</p>
                    <pb n="182"/>
                    <p>Aż w pól mili od Machnówki, kilkunastu jeźdźców, pędząc co koń wyskoczy,
                        zabiegło wojsku drogę. Był to pan Lew z towarzyszami. Ujrzawszy go, wojewoda
                        kijowski odgadł natychmiast, co się stało,</p>
                    <p>— Zamek zdobyty! — krzyknął.</p>
                    <p>— Tak jest! — odpowiedział pan Lew i w tejże chwili omdlał, bo był posieczony
                        i postrzelany, więc krew go uszła. Ale inni poczęli opowiadać, co się stało.
                        Niemców na murach wybito do nogi, gdyż woleli umierać, niż się poddawać —
                        pan Lew przebił się przez gęstwę czerni i wyłamane bramy, wszelako w izbach
                        na wieży broniło się kilkudziesięciu szlachty — tym należało śpieszny dać
                        ratunek.</p>
                    <p>Ruszono więc z kopyta. Po chwili ukazało się na górze miasto i zamek, a nad
                        niemi ciężka chmura dymów od wszczętego pożaru. Dzień już zapadał. Na niebie
                        paliły się olbrzymie zorze purpurowe i złote, które wojska zrazu za łunę
                        poczytały. Przy tych blaskach widać było pułki zaporożców i zbite masy
                        czerni, płynące przez bramy na spotkanie wojsk tem śmielej, że nikt w
                        mieście nie wiedział o przybyciu księcia, sądzono bowiem, że sam tylko
                        wojewoda kijowski nadciąga z odsieczą. Znać wódka oślepiła ich zupełnie,
                        albo świeże zdobycie zamku natchnęło pychą niezmierną, gdyż śmiało zstąpili
                        z góry i dopiero na równinie poczęli się szykować do bitwy, z ochotą wielką,
                        grzmiąc w kotły i lituary. Na ten widok, okrzyk radości wyrwał się ze
                        wszystkich polskich piersi, a pan wojewoda kijowski miał sposobność po raz
                        wtóry podziwiać sprawność chorągwi książęcych. Zatrzymawszy się na widok
                        kozactwa, stanęły od razu w szyku bojowym, ciężka jazda we środku, lekkie na
                            <pb n="183"/>skrzydłach, tak iż nic nie należało poprawiać i można było
                        z miejsca zaczynać.</p>
                    <p>— Panie Krzysztofie, co to za lud! — rzekł wojewoda. — Od razu stanęli w
                        ordynku. Mogliby oni i bez wodza bitwy staczać!</p>
                    <p>Książę wszelako, jako wódz przezorny, przelatywał z buławą w ręku, między
                        chorągwiami, od skrzydła do skrzydła, opatrywał, ostatnie dawał rozkazy.
                        Zorze odbijały się w jego srebrnym pancerzu i podobny był do jasnego
                        płomienia, latającego między szeregami, ile że śród ciemnych zbroic sam
                        jeden świecił mocno.</p>
                    <p>Stanęły tedy: w środku, w pierwszej linii, trzy chorągwie — pierwsza, którą
                        sam wojewoda kijowski sprawował, druga młodego pana Aksaka, trzecia pana
                        Krzysztofa Tyszkiewicza; za niemi, w drugiej linii, dragonia pod panem
                        Baranowskim, a wreszcie olbrzymia husarya książęca — przy niej, jako
                        sprawca, pan Skrzetuski.</p>
                    <p>Skrzydła zajęli Wierszuł, Kuszel i Poniatowski. Armaty nie było, gdyż Wurcel
                        został w Bystrzyku.</p>
                    <p>Książę poskoczył do wojewody i buławą skinął.</p>
                    <p>— Za swoje krzywdy poczynaj wasza mość najpierwszy!</p>
                    <p>Wojewoda z kolei machnął buzdyganem — pochylili się żołnierze w kulbakach i
                        ruszyli. A zaraz po sposobie prowadzenia chorągwi można było poznać, iż
                        wojewoda, choć ciężki i kunktator, bo wiekiem przygnieciony, przecie
                        żołnierz jest doświadczony i mężny. Nie zerwał on z miejsca chorągwi do
                        największego impetu, by sił oszczędzić, ale prowadził zwolna, powiększając
                        pęd w miarę, jak ku nieprzyjacielowi się zbliżał. Sam też biegł w pierwszym
                        szeregu, z buzdyganem w ręku, pacholik mu tylko pod ręką trzymał koncerz
                        długi i ciężki, <pb n="184"/>nie za ciężki jednak na jego rękę. Czerń też
                        sypnęła się ku chorągwi piechotą, z kosami i cepami, by pierwszy impet
                        powstrzymać i zaporożcom atak ułatwić. Gdy więc nie dzieliło ich więcej nad
                        kilkadziesiąt kroków, poznali wojewodę Machnowiczanie po olbrzymim wzroście
                        i tuszy, a poznawszy, wołać zaczęli:</p>
                    <p>— Hej, jaśnie wielmożny wojewodo, żniwa blizkie, czemu to poddanym wychodzić
                        nie każesz? Czołem, jasny pane! już my ci ten brzuch przewiercimy.</p>
                    <p>I grad kul posypał się na chorągiew, ale szkody nie uczynił, bo szła już jak
                        wicher. Zderzyli się tedy mocno. Rozległ się stukot cepów i brzęk kos o
                        pancerze, krzyki i jęki. Kopie otwarły bramę w zbitej masie czerni, przez
                        którą rozhukane konie wpadły jak orkan, tratując, przewalając, miażdżąc. I
                        jako na łące, gdy stanie szereg kosiarzy, bujna trawa znika przed nimi, a
                        oni idą naprzód, machając drągami od kos, tak właśnie pod cięciami mieczów
                        szeroka ławica czerni zwężała się, topniała, nikła — a parta piersiami
                        koóskiemi, nie mogąc ustać na miejscu, poczęta się kolebać. Wreszcie
                        zagrzmiał krzyk: „ludy, spasajtes!" i cała masa, rzucając kosy, cepy, widły,
                        samopały, rzuciła się w dzikim popłochu na stojące w tyle pułki zaporożców.
                        Ale zaporożcy, bojąc się, by uciekający tłum nie zawichrzył ich szeregów,
                        nadstawili mu spisy, więc czerń, widząc tę zaporę, rzuciła się z wyciem
                        rozpaczliwem w obie strony, wnet jednak zegnali ją na nowo Kuszel i
                        Poniatowski, którzy od skrzydeł książęcych właśnie ruszyli.</p>
                    <p>A zaś wojewoda, idąc po trupach czerni, stanął w obliczu zaporożców i gnał ku
                        nim, oni zaś ku niemu, chcąc na impet impetem odpowiedzieć. I tak właśnie
                        uderzyli się o siebie, jako dwie fale z przeciwnych stron <pb n="185"
                        />idące, które przy zderzeniu grzebień pienisty utworzą. Tak konie wspięły
                        się przed końmi, jeźdźcy jak wał — a szable nad wałem jak piana. I poznał
                        wojewoda, że to nie z czernią robota, ale z ciętym i wyćwiczonym żołnierzem
                        zaporoskim. Dwie linie parły się wzajem, gięły, jedna drugiej przegiąć nie
                        mogąc. Trup padał gęsty, bo tam mąż uderzał na męża, miecz na miecz. Sam
                        wojewoda, zasadziwszy za pas buzdygan, a porwawszy koncerz od pacholika,
                        pracował w pocie czoła, sapiąc jak miech kowalski. Przy nim dwóch panów
                        Sieniutów, panowie Kierdeje, Bohusławscy, Jełowiccy i Połubińscy uwijali
                        się, jak w ukropie. Ale po stronie kozackiej srożył się najbardziej Iwan
                        Burdabut, z kalnickiego pułku podpułkownik, kozak olbrzymiej siły i statury,
                        tem straszniejszy, że i konia miał takiego, który na równi z panem walczył.
                        Niejeden tedy towarzysz zdarł rumaka i cofnął się, by się z owym centaurem
                        nie spotkać, szerzącym śmierć i spustoszenie. Skoczyli ku niemu bracia
                        Sieniutowie, ale koń Burdabutowy schwycił młodszego, Andrzeja, zębami za
                        twarz i zmiażdżył ją w mgnieniu oka, co widząc starszy, Rafał, ciął bestyę
                        nad oczami. Zranił ją, ale nie zabił, bo szabla na guz mosiężny na naczółku
                        trafiła. Jemu zaś Burdabut w tej chwili wepchnął sztych pod brodę i życia go
                        zbawił. Tak polegli obaj bracia, panowie Sieniutowie, i leżeli w
                        pozłocistych pancerzach w kurzawie, pod kopytami rumaków; zaś Burdabut
                        rzucił się jak płomień w dalsze szeregi i porwał zaraz kniazia
                        Połubińskiego, szesnastoletnie pacholę, któremu odciął prawe ramię wraz z
                        ręką. Widząc to, pan Urbański chciał pomścić śmierć krewniaka i w samą twarz
                        Burdabutowi z pistoletu wypalił, ale chybił, ucho mu tylko odstrzelił i
                        krwią go oblał. Straszny był wtedy Burdabut i jego koń, <pb n="186"/>obaj
                        czarni jak noc, obaj krwią zlani, obaj z dzikiemi oczyma i rozdętemi
                        nozdrzami, szalejący jak burza. Nie wybiegał się od śmierci z jego ręki i
                        pan Urbański, któremu głowę, jak kat, jednym zamachem uciął, i stary
                        ośmdziesiątletni pan Żytyński i dwóch panów Nikczemnych — a inni cofać się
                        poczęli z przerażeniem, zwłaszcza że za Burdubatem błyskało sto innych
                        szabel zaporoskich i sto spis w krwi już zmoczonych.</p>
                    <p>Dojrzał nakoniec dziki watażka wojewodę i wydawszy okropny krzyk radości,
                        rzucił się ku niemu, obalając po drodze konie i jeźdźców — a wojewoda się
                        nie cofał. Dufając w siłę niepospolitą, sapnął jak ranny odyniec, wzniósł
                        koncerz nad głowę i wspiąwszy konia, ku Burdabutowi skoczył. I byłby pewnie
                        nadszedł ostatni kres jego, pewno już Parka w nożyce nić jego żywota
                        schwyciła, którą potem w Okrzei przecięła, gdyby nie Silnicki, pacholik
                        szlachecki, któren jak błyskawica na watażkę się rzucił i w pół go chwycił,
                        nim szablą został przeszyty. Bo gdy się Burdabut z nim zabawiał, krzyknęli
                        panowie Kierdeje o ratunek dla wojewody; wnet skoczyło kilkadziesiąt ludzi,
                        którzy go od watażki przedzielili, zaczem bitwa zawiązała się zacięta. Ale
                        zmorzony pułk wojewodzin począł się już uginać przed przemocą zaporoską,
                        cofać i mieszać, gdy pan Krzysztof, podsędek bracławski, i pan Aksak ze
                        świeżemi chorągwiami nadbiegli. Wprawdzie i nowe pułki zaporoskie ruszyły w
                        tej chwili do boju, ale przecie poniżej stał jeszcze książę z dragonami
                        Baranowskiego i hussaryą pana Skrzetuskiego, którzy dotychczas nie brali w
                        potrzebie udziału.</p>
                    <p>Zawrzała więc na nowo krwawa rzeźba, a tymczasem mrok już zapadał. Lecz pożar
                        ogarnął skrajne domy miasta. Łuna oświeciła pobojowisko i widać było <pb
                            n="187"/>doskonale obie linie, polską i kozacką, łamiące się pod górą,
                        widać było barwy proporców i nawet twarze. Już też pan Wierszuł, pan
                        Poniatowski i pan Kuszel byli także w ogniu i pracy, bo starłszy czerń, bili
                        się na skrzydłach kozackich, które pod ich naciskiem poczęły cofać się ku
                        górze. Długa linia walczących wygięła się dwoma końcami ku miastu i poczęła
                        wyginać się coraz bardziej, bo gdy skrzydła polskie awansowały, środek,
                        party przez przeważne siły kozackie, ustępował ku księciu. Poszły trzy nowe
                        pułki kozackie, by go rozerwać, ale w tej chwili książę pchnął dragonów pana
                        Baranowskiego i ci pokrzepili siły walczących.</p>
                    <p>Przy księciu została sama hussarya — z daleka rzekłbyś: bór ciemny, co prosto
                        z pola wyrasta, groźna ławica żelaznych mężów, koni i kopij. Powiew
                        wieczorny szeleścił nad nimi proporcami, a oni stali cicho, nie rwąc się bez
                        rozkazu do boju — cierpliwi, bo wytrawni i w tylu bitwach doświadczeni i
                        wiedzący, że ich udział krwawy nie minie. Między nimi książę w srebrnej
                        zbroi, ze złotą buławą w ręku, wytężał oczy na bitwę — a z lewej strony pan
                        Skrzetuski, trochę bokiem na końcu stojący. Rękaw jako porucznik na ramieniu
                        zawinął i trzymając w potężnej, gołej do łokcia ręce koncerz zamiast
                        buzdygana, czekał spokojnie komendy.</p>
                    <p>A książę lewą dłonią oczy przeciw pożarowi nakrył i patrzył na bitwę. Środek
                        polskiego półksiężyca obsuwał się z wolna ku niemu, zmagany przez przemoc,
                        bo nie na długo wsparł go pan Baranowski, ten sam, któren Niemirów wyciął.
                        Widział więc książę, jak na dłoni, pracę ciężką żołnierzy. Wydłużona
                        błyskawica szabel to wznosiła się nad czarną linią głów, to nikła w
                        zamachach. Konie bez jeźdźców wypadały z tej ławy walczących <pb n="188"/>i
                        rżąc, biegły po równinie z rozwianemi grzywami, na tle pożaru do bestyj
                        piekielnych podobne. Czasem chorągiew kraśna, powiewająca nad ciżbą,
                        zapadała nagle w tłum, by nie podnieść się więcej. Ale wzrok księcia biegł
                        poza linię walczących, aż na górę ku miastu, gdzie na czele dwóch pułków
                        wybranych stał sam młody Krzywonos, czekając na chwilę, by się rzucić w
                        środek walczących i złamać nadwątlone szyki polskie zupełnie.</p>
                    <p>Skoczył nareszcie, biegnąc ze strasznym krzykiem wprost na dragonów
                        Baranowskiego, ale na tę chwilę czekał także i książę.</p>
                    <p>— Prowadź! — krzyknął do Skrzetuskiego.</p>
                    <p>Skrzetuski koncerz w górę podniósł i żelazna nawała ruszyła naprzód.</p>
                    <p>Nie biegli długo, bo linia bojowa zbliżyła się do nich znacznie. Dragoni
                        Baranowskiego rozstąpili się z błyskawiczną szybkością w prawo i lewo, by
                        przystęp hussaryi do kozaków otworzyć, oni zaś runęli przez te wrota całym
                        ciężarem na zwycięskie już sotnie Krzywonosowe.</p>
                    <p>— Jeremi! Jeremi! — zawołali hussarze.</p>
                    <p>— Jeremi! — powtórzyło całe wojsko.</p>
                    <p>Straszne imię dreszczem trwogi ścisnęło serca zaporożców. W tej chwili
                        dopiero poznali, iż to nie wojewoda kijowski, lecz sam książę dowodzi.
                        Zresztą nie mogli oni stawić oporu hussaryi, która samym swoim ciężarem
                        druzgotała ich tak, jak walący się mur druzgoce stojących pod nim ludzi.
                        Jedynym ratunkiem dla nich było rozstąpić się na obie strony, puścić
                        hussaryę przez siebie i z boków na nią uderzyć; ale te boki były już
                        pilnowane przez dragonią i przez lekkie chorągwie Wierszuła, Kuszla i
                        Poniatowskiego, którzy, spędziwszy skrzydła kozackie, zepchnęli je we
                        środek. Teraz postać walki <pb n="189"/>zmieniła się, bo owe lekkie
                        chorągwie utworzyły jakby ulicę, środkiem której lecieli w szalonym zapędzie
                        hussarze, gnąc, łamiąc, pchając, waląc ludzi i konie, a przed nimi uciekało
                        z rykiem i wyciem kozactwo ku górze i miastu. Gdyby skrzydło Wierszuła
                        zdołało się zejść ze skrzydłem Poniatowskiego, byliby otoczeni i wycięci do
                        szczętu. Wszelako ni Wierszuł, ni Poniatowski nie mogli tego dokonać, dla
                        zbytniej nawały uciekających, bili więc tylko z boku, aż ręce od cięć im
                        mdlały.</p>
                    <p>Młody Krzywonos, choć mężny i dziki, gdy zrozumiał, że własne
                        niedoświadczenie przychodzi mu takiemu wodzowi jak książę przeciwstawić,
                        stracił całkiem głowę i umykał na czele innych ku miastu. Uciekającego
                        spostrzegł pan Kuszel z boku stojący, który na krótką metę tylko widział,
                        przyskoczył więc koniem i w pysk młodego watażkę szablą trzasnął. Nie zabił,
                        bo ostrze wstrzymała podpinka, ale zalał go krwią i tembardziej serca
                        pozbawił.</p>
                    <p>Wszelako o mało sam czynu tego życiem nie przypłacił, bo w tej chwili rzucił
                        się na niego Burdabut na czele resztek kalnickiego pułku.</p>
                    <p>Dwakroć próbował on stawić czoło hussarzom, ale dwakroć jakoby siłą
                        nadprzyrodzoną odparty i rozgromiony, musiał ustępować wraz z innymi. W
                        końcu sprawiwszy ostatki, postanowił z boku na Kuszla uderzyć i przez jego
                        dragonów na wolne się pole wydostać. Nim jednak zdołał ich rozerwać,
                        zapchała się owa droga wiodąca ku miastu i górze tak dalece, że szybka
                        ucieczka stała się niemożliwą. Hussarze wobec tego natłoku ludzi wstrzymali
                        impet i skruszywszy kopie, mieczami ciąć tłumy poczęli. Zapanowała walka
                        zmieszana, bezładna, dzika, bezpardonowa, wrząca w tłoku, zgiełku, gorącu,
                            <pb n="190"/>wśród wyziewów ludzkich i końskich. Trup padał na trupa,
                        kopyta końskie grzęzły w drgających ciałach. Gdzieniegdzie masy tak skłębiły
                        się, że nie było miejsca na zamach dla szabli; tam bito się głowniami,
                        nożami i pięściami, konie poczęły kwiczyć. Tu i owdzie ozwały się głosy:
                        „pomyłujte Lachy!“. Głosy te wzmagały się, mnożyły, zagłuszały brzęk
                        mieczów, zgrzyt żelaza o kości, chrapanie i straszną czkawkę konających —
                        „pomyłujte pany!“ rozlegało się coraz żałośniej — ale miłosierdzie nie
                        świeciło nad tą ławicą walczących; jak słońce nad burzą, świecił im
                        pożar.</p>
                    <p>Jeden Burdabut na czele swoich kalnickich ludzi o miłosierdzie nie prosił.
                        Brakło mu miejsca do walki, więc czynił sobie rum nożem. Starł się naprzód z
                        brzuchatym panem Dzikiem i pchnąwszy go w brzuch, z konia zwalił, a ten
                        krzyknąwszy: „o Jezu“ już się więcej z pod kopyt, które mu tratowały
                        wnętrzności, nie podniósł. Wtedy zaraz przybyło miejsca, więc Burdabut już
                        szablą rozrąbał głowę wraz z hełmem towarzyszowi Sokolskiemu, potem obalił
                        razem z końmi panów Pryjama i Certowicza; miejsce otworzyło się szersze.
                        Młody Zenobiusz Skalski ciął go w głowę, ale szabla zwinęła mu się w ręku i
                        uderzyła płazem, watażka zaś jego pięścią na odlew w twarz uderzywszy, zabił
                        na miejscu. Ludzie kalniccy szli za nim, siekąc i gindżałami kłując:
                        „Charakternik! charakternik!“ poczęli wołać hussarze. „Żelazo się jego nie
                        ima! Mąż szalony!“ On zaś istotnie miał pianę na wąsach, a wściekłość w
                        oczach. Dojrzał nareszcie Skrzetuskiego i poznawszy oficera po odwiniętym
                        rękawie, runął na niego.</p>
                    <p>Wszyscy dech zatrzymali w piersiach i bitwę przerwali, patrząc na walkę dwóch
                        najstraszliwszych rycerzy. <pb n="191"/>Pan Jan się bowiem wołaniem:
                        „charakternik“ nie strwożył — ale gniew zawrzał mu w duszy na widok tylu
                        spustoszeń, zgrzytnął więc zębem i z furyą natarł na watażkę. Zwarli się
                        więc, aż konie na zadach przysiadły. Rozległ się świst żelaza i nagle szabla
                        watażki rozleciała się w kawałki pod cięciem polskiego koncerza. Już się
                        zdawało, że żadna moc nie wyratuje Burdabuta, gdy on skoczył, zczepił się z
                        panem Skrzetuskim tak, iż obaj jedno zdawali się tworzyć ciało — i nożem nad
                        gardłem hussarza błysnął.</p>
                    <p>Teraz Skrzetuskiemu śmierć stanęła w oczach, bo ciąć już mieczem nie mógł.
                        Ale szybki jak błyskawica, puścił miecz, który na rzemyku zawisł, a ręką za
                        rękę watażki chwycił. Przez chwilę dwie te ręce drgały konwulsyjnie w
                        powietrzu, ale żelazny to musiał być uścisk pana Skrzetuskiego, bo watażka
                        zawył jak wilk i w oczach wszystkich nóż wypadł mu ze zdrętwiałych palców,
                        jak wyłuskwione ziarno z kłosa. Wtedy Skrzetuski rękę zgniecioną mu puścił i
                        za kark ucapiwszy, przygiął straszny łeb aż do kuli kulbaki, lewą zaś dłonią
                        buzdygan z za pasa wychwycił, gruchnął raz, drugi — watażka zaharczał i
                        spadł z konia.</p>
                    <p>Jęknęli na ten widok ludzie kalniccy i biegli pomścić — w tej chwili jednakże
                        rzuciła się na nich hussarya i wycięła co do nogi.</p>
                    <p>Na drugim zaś końcu ławy hussarskiej bitwa nie ustawała ani na chwilę, bo
                        tłok był mniejszy. Tam, przepasany Anusiną szarfą, szalał pan Longinus ze
                        swoim zerwikapturem. Nazajutrz po bitwie rycerze ze zdziwieniem oglądali te
                        miejsca, a pokazując sobie ręce poodwalane wraz z ramionami, rozcięte głowy
                        od czoła do brody, ciała rozchlastane straszliwie na dwie połowy, <pb
                            n="192"/>całą drogę ludzkich i końskich trupów, szeptali wzajem do
                        siebie: „patrzcie, tu walczył Podbipięta!“ Sam książę trupy oglądał i choć
                        nazajutrz bardzo był różnemi wieściami stroskany, dziwić się raczył, bo
                        takich cięć zgoła dotąd w życiu nie widział.</p>
                    <p>Ale tymczasem walka zdawała się zbliżać ku końcowi. Ciężka jazda ruszyła
                        znowu naprzód, goniąc przed sobą pułki zaporoskie, które pod górę ku miastu
                        się chroniły. Reszcie uciekających przecięły odwrót chorągwie Kuszla i
                        Poniatowskiego. Otoczeni, bronili się z rozpaczą, póki nie wyginęli do nogi,
                        lecz śmiercią swoją zbawili innych, bo gdy w dwie godziny potem pierwszy
                        Wierszuł z nadwornymi Tatary wszedł do miasta, już tam ani jednego kozaka
                        nie zastał. Nieprzyjaciel, korzystając z ciemności, bo deszcze zgasiły
                        pożar, nabrał w lot czczych wozów w mieście i otaborzywszy się z szybkością,
                        kozakom tylko właściwą, za miasto za rzekę uszedł, zniszczywszy za sobą
                        mosty.</p>
                    <p>Uwolniono owych kilkudziesięciu szlachty, broniących się w zameczku. Prócz
                        tego kazał książę Wierszułowi pokarać mieszczan, którzy się byli z kozactwem
                        połączyli, a sam ruszył w pogoń. Ale taboru bez armat i piechoty zdobyć nie
                        mógł. Nieprzyjaciel, zyskawszy na czasie przez spalenie mostów, gdyż rzekę
                        daleko groblą należało obchodzić, uchodził tak szybko, iż pomęczone konie
                        książęcej jazdy zaledwie go doścignąć mogły. Atoli kozacy, lubo sławni z
                        obrony w taborach, nie bronili się tak mężnie, jak zwykle. Straszna pewność,
                        iż sam książę ich ściga, tak dalece odebrała im serca, że zupełnie o swem
                        ocaleniu zwątpili. I byłby pewnie na nich przyszedł kres, bo po całonocnej
                        strzelaninie urwał już pan Baranowski czterdzieści wozów i dwie armat, gdyby
                            <pb n="193"/>nie wojewoda kijowski, któren się dalszej pogoni sprzeciwił
                        i swoich ludzi cofnął. Przyszło o to między nim a księciem do ostrych
                        przymówek, które wielu pułkowników słyszało.</p>
                    <p>— Czemuż to, wasza mość — pytał książę — chcesz teraz nieprzyjaciela
                        poniechać, gdyś w bitwie z taką rezolucyą przeciwko niemu stawał? Sławę,
                        której wieczorem nabyłeś, rankiem przez opieszałość swą utracisz.</p>
                    <p>— Mości książę — odparł wojewoda — nie wiem, jaki duch w was mieszka, alem ja
                        człowiek z ciała i kości, po pracy spoczynku potrzebuję — i moi ludzie
                        także. Zawsze ja będę na nieprzyjaciela tak szedł, jakom dziś szedł, gdy
                        czoło stawi, ale pobitego już i uciekającego nie będę gonił.</p>
                    <p>— Wybić ich do nogi! — zakrzyknął książę.</p>
                    <p>— I cóż z tego? — rzecze wojewoda. — Tych wybijemy, przyjdzie starszy
                        Krzywonos. Popali, poniszczy, dusz nagubi, jako ten w Strzyżawce nagubił — i
                        za zaciekłość naszą nieszczęśni ludzie zapłacą.</p>
                    <p>— O, widzę — już zawołał z gniewem książę — że wasza mość wraz z kanclerzem i
                        z tymi ich regimentarzami do pokojowej fakcyi należysz, któraby układami
                        chciała bunt gasić, ale przez Bóg żywy! nie będzie z tego nic, póki u mnie
                        szabla w garści!</p>
                    <p>A Tyszkiewicz na to:</p>
                    <p>— Nie do fakcyi ja już należę, ale do Boga, bom stary i wkrótce mi przed nim
                        stanąć przyjdzie. A że nie chcę, by mnie zbyt wielkie brzemię krwi, w wojnie
                        domowej przelanej, obciążało, temu się wasza książęca mość nie dziw...
                        Jeżeliś zaś W. K. M. krzyw o to, żeć cię regimentarstwo minęło, tedy tak
                        powiem: z męstwa należało ci się słusznie, wszelako może i lepiej, żeć go
                        nie <pb n="194"/>dali, bo tybyś bunt, ale z nim razem i tę nieszczęsną
                        ziemię, we krwi utopił.</p>
                    <p>Jowiszowe brwi Jeremiego ściągnęły się, kark mu napęczniał, a oczy poczęły
                        ciskać takie błyskawice, że wszyscy obecni struchleli o wojewodę, ale wtem
                        zbliżył się szybko pan Skrzetuski i rzekł:</p>
                    <p>— Wasza książęca mość, są wieści o starszym Krzywonosie.</p>
                    <p>Zaraz więc umysł księcia w inną zwrócił się stronę i gniew na wojewodę w nim
                        osłabł. Tymczasem wprowadzono przybyłych z wieściami czterech ludzi, w tem
                        dwóch starych błahoczestywych księży, którzy, ujrzawszy księcia, rzucili się
                        przed nim na kolana.</p>
                    <p>— Ratuj, władyko, ratuj! — powtarzali, wyciągając ku niemu ręce.</p>
                    <p>— Skąd wy? — pytał książę.</p>
                    <p>— My z Połonnego. Starszy Krzywonos obległ zamek i miasto; jeśli twoja szabla
                        nad jego karkiem nie zawiśnie, tedy zginiemy wszyscy.</p>
                    <p>Na to książę:</p>
                    <p>— O Połonnem ja wiem, iż się tam siła ludu schroniło, ale jak mnie
                        doniesiono, najwięcej Rusinów. Zasługa to wasza przed Bogiem, iż zamiast
                        połączyć się z buntem, opór mu dajecie, przy matce stawając, jednak boję się
                        zdrady jakowej od was, takiej, jak w Niemirowie doznałem.</p>
                    <p>Na to posłańcy poczęli przysięgać na wszystkie świętości niebieskie, że jako
                        zbawiciela, tak księcia wyczekują i myśl zdrady w głowie im nawet nie
                        postała. Jakoż i szczerze mówili. Krzywonos bowiem, obległszy ich w
                        pięćdziesiąt tysięcy ludu, poprzysiągł im zgubę dlatego właśnie, że będąc
                        Rusinami, nie chcieli się z buntem łączyć.</p>
                    <pb n="195"/>
                    <p>Książę przyrzekł im pomoc, ale ponieważ główne siły jego były w Bystrzyku,
                        musiał więc na nie czekać. Wysłańcy odeszli z pociechą w sercu — on zaś
                        zwrócił się do wojewody kijowskiego i rzekł:</p>
                    <p>— Przebaczcie wasza mość! Widzę już sam, iż trzeba Krzywonoska zaniechać, aby
                        Krzywonosa dosięgnąć. Młodszy dłużej na powróz może poczekać. Sądzę też, iż
                        mnie nie odstąpicie w tej nowej imprezie.</p>
                    <p>— Jako żywo! — rzecze wojewoda.</p>
                    <p>Wnet ozwały się trąby, oznajmiając chorągwiom, zagnanym za taborem, by się
                        ściągały na powrót. Trzeba też było spocząć i dać „oddech“ koniom. Wieczorem
                        nadciągnęła cała dywizya z Bystrzyka, a z nią poseł pan Stachowicz, od
                        wojewody bracławskiego. Pisał pan Kisiel do księcia list pełen uwielbienia,
                        że jako drugi Maryusz ojczyznę z ostatniej toni ratuje, pisał też o radości,
                        jaką przybycie księcia z Zadnieprza we wszystkich sercach wzbudziło,
                        winszował mu zwycięstw — ale w końcu listu pokazały się przyczyny, dla
                        których był pisany. Oto pan z Brusiłowa oświadczał, że układy rozpoczęte, że
                        on sam z innymi komisarzami udaje się do Białocerkwi i ma nadzieję
                        Chmielnickiego powstrzymać i ukontentować. Nakoniec prosił księcia, by do
                        czasu układów nie nastawał tak bardzo na kozaków i o ile można, kroków
                        wojennych zaprzestał.</p>
                    <p>Gdyby doniesiono księciu, że całe jego Zadnieprze zniszczone, a wszystkie
                        grody z ziemią zrównane, nie bolałby tak srodze, jako się nad tym listem
                        rozbolał. Byli przy tem obecni pan Skrzetuski, pan Baranowski, pan
                        Zaćwilichowski, obaj Tyszkiewiczowie i Kierdeje. Książę rękoma oczy zakrył,
                        w tył głowę przewrócił, jakoby strzałą w serce trafiony.</p>
                    <pb n="196"/>
                    <p>— Hańba! hańba! Boże! dajże mnie już poledz prędzej, abym na takie rzeczy nie
                        patrzył.</p>
                    <p>Cisza zapanowała głęboka między obecnymi, a książę mówił dalej:</p>
                    <p>— Nie chcę ja żyć w tej Rzeczypospolitej, bo dziś wstydzić się za nią
                        przychodzi. Oto czerń kozacka i chłopska zalała krwią ojczyznę, z pogaństwem
                        się przeciw własnej matce połączyła. Pobici hetmani, zniesione wojska,
                        zdeptana sława narodu, zgwałcony majestat, popalone kościoły, wyrżnięci
                        księża, szlachta, pohańbione niewiasty, a na te klęski i na tę hańbę, na
                        której wspomnienie samo pomarliby nasi przodkowie — czemże odpowiada ta
                        Rzeczpospolita? Oto ze zdrajcą, z hańbicielem swym, ze sprzymierzeńcem pogan
                        układy rozpoczyna i kontentacyą mu obiecuje. O Boże! daj śmierć, powtarzam,
                        bo nie żyć nam na świecie, którzy dyshonor ojczyzny czujemy i głowy dla niej
                        niesiemy w ofierze.</p>
                    <p>Wojewoda kijowski milczał, a pan Krzysztof, podsędek bracławski, ozwał się po
                        chwili:</p>
                    <p>— Pan Kisiel nie stanowi Rzeczpospolitej.</p>
                    <p>Książę na to:</p>
                    <p>— Nie mów mnie waszmość o panu Kisielu, bo wiem dobrze, iż ma on całą partyą
                        za sobą: utrafił on w myśl prymasa, i kanclerza, i księcia Dominika i wielu
                        panów, którzy dziś w czasie interregnum rządy w Rzeczypospolitej sprawują i
                        majestat jej przedstawiają, a raczej hańbią ją słabością wielkiego narodu
                        niegodną, bo nie układami, ale krwią ten ogień gasić należy — bo lepiej dla
                        narodu rycerskiego ginąć, niż się upodlić i kontempt całego świata dla
                        siebie obudzić.</p>
                    <p>I znowu książę zakrył rękoma oczy — widok był to zaś tak żałosny tego bólu i
                        żalu, że pułkownicy zgoła <pb n="197"/>nie wiedzieli, co czynić ze łzami,
                        które im do oczu nabiegły.</p>
                    <p>— Mości książę — ośmielił się ozwać Zaćwilichowski — niechże oni szermują
                        językiem, my mieczem będziem dalej szermować.</p>
                    <p>— Zaiste — odpowiedział książę — i na tę myśl rozdziera się serce, co czynić
                        nam dalej przystoi? Oto, mości panowie, słysząc o klęsce ojczyzny,
                        przyszliśmy tu przez płonące lasy i nieprzebyte błota, nie śpiąc, nie
                        jedząc, ostatnich sił dobywając, by tę matkę naszą od zagłady i hańby
                        ratować. Ręce mdleją nam od pracy, głód skręca kiszki, rany bolą — my zaś na
                        trud nie baczym, byle nieprzyjaciela pohamować. Mówiono na mnie, żem krzyw,
                        iż mnie regimentarstwo minęło. Niechże cały świat sądzi, czy godniejsi ci,
                        co je dostali, a ja Boga i waszmościów na świadki biorę, że tak jak i wy,
                        nie dla nagrody i dostojeństw niosę krew swą w ofierze, ale z czystej ku
                        ojczyźnie miłości. Ale gdy my ostatni dech z piersi wydajemy — cóż nam
                        donoszą? Oto że panowie w Warszawie, a pan Kisiel w Huszczy kontentacyą dla
                        tego nieprzyjaciela obmyślają<ref xml:id="cite_ref-15"
                            target="#cite_note-15">[15]</ref>. Hańba! hańba!!!</p>
                    <p>— Zdrajca Kisiel! — zawołał pan Baranowski.</p>
                    <pb n="198"/>
                    <p>Na to pan Stachowicz, człowiek poważny i śmiały, wstał, i zwracając się ku
                        Baranowskiemu, rzekł:</p>
                    <p>— Przyjacielem panu wojewodzie bracławskiemu będąc i posługując od niego, nie
                        pozwolę, by go tu zdrajcą zwali. I jemu też broda od zgryzoty zbielała — a
                        ojczyźnie służy tak jak rozumie, może mylnie, ale uczciwie!</p>
                    <p>Książę nie słyszał tej odpowiedzi, bo pogrążył się w myślach i w boleści.
                        Baranowski nie śmiał też w obeności jego burdy robić, więc tylko oczy swe
                        stalowe utkwił w panu Stachowiczu, jakby mu chciał rzec: „znajdę cię!“ i
                        rękę na głowni miecza położył — tymczasem jednak Jeremi ocucił się z
                        zamyślenia i rzekł ponuro:</p>
                    <p>— Niema tu innego wyboru, jeno albo posłuszeństwo złamać (boć w czasie
                        bezkrólewia oni władzę sprawują), albo honor ojczyzny, dla któregośmy
                        pracowali, poświęcić...</p>
                    <p>— Z nieposłuszeństwa wszystko złe w tej Rzeczypospolitej płynie — rzekł
                        poważnie wojewoda kijowski.</p>
                    <p>— Więc pozwolimy na pohańbienie ojczyzny? Więc jeśli jutro nam każą, byśmy z
                        powrozem u szyi do Tuhaj-beja i Chmielnickiego poszli, tedy i to dla
                        posłuszeństwa uczynim?</p>
                    <p>— Veto! — ozwał się pan Krzysztof, podsędek bracławski.</p>
                    <p>— Veto! — powtórzył pan Kierdej.</p>
                    <p>Książę zwrócił się do pułkowników:</p>
                    <p>— Mówcie, starzy żołnierze! — rzekł.</p>
                    <p>Pan Zaćwilichowski głos zabrał:</p>
                    <p>— Mości książę, ja mam lat siedmdziesiąt, jestem Rusin błahoczestywy, byłem
                        komisarzem kozackim i ojcem mnie sam Chmielnicki nazywał. Prędzejbym <pb
                            n="199"/>powinien za układami przemawiać, ale jeśli mi rzec przyjdzie:
                            <hi>hańba</hi> albo <hi>wojna</hi>, tedy jeszcze do grobu zstępując,
                        powiem: wojna!</p>
                    <p>— Wojna! — powtórzył pan Skrzetuski.</p>
                    <p>— Wojna, wojna! — powtórzyło kilkanaście głosów, między niemi pan Krzysztof,
                        panowie Kierdeje, Baranowski i prawie wszyscy obecni.</p>
                    <p>— Wojna! wojna!</p>
                    <p>— Niechże się stanie wedle słów waszych — odrzekł poważnie książę — i buławą
                        w otwarty list pana Kisiela uderzył.</p>
                </div>
                <pb n="200"/>
                <div type="chapter">
                    <head>ROZDZIAŁ XII.</head>
                    <p>W dzień później, gdy wojska zatrzymały się w Rylcowie, książę zawołał pana
                        Skrzetuskiego i rzekł:</p>
                    <p>— Siły nasze słabe i zmorzone, a Krzywonos ma sześćdziesiąt tysięcy luda i
                        jeszcze codzień w potęgę rośnie, bo czerń do niego napływa. Na wojewodę
                        kijowskiego też liczyć nie mogę, gdyż w duszy również on do pokojowej partyi
                        należy i choć idzie ze mną, ale niechętnie. Trzeba nam skąd posiłków. Owóż
                        dowiaduję się, że niedaleko od Konstantynowa stoją dwaj pułkownicy: Osiński
                        z gwardyą królewską i Korycki. Weźmiesz dla bezpieczeństwa sto semenów
                        nadwornych i pójdziesz do nich z moim listem, aby zaś się pośpieszyli i bez
                        zwłoki do mnie przyszli, bo za parę dni na Krzywonosa uderzę. Z wszelkich
                        funkcyi nikt mi się lepiej od ciebie nie wywiązuje, dlatego też ciebie
                        posyłam — a to jest ważna rzecz.</p>
                    <p>Pan Skrzetuski skłonił się i tegoż wieczoru ku Konstantynowu ruszył na noc,
                        by przejść niepostrzeżenie, bo tu i owdzie kręciły się Krzywonosowe
                        podjazdy, albo kupy czerni, która czyniła zbójeckie zasadzki po lasach i
                        gościńcach, książę zaś nakazał bitew unikać, aby zwłoki nie było. Idąc tedy
                        cicho, świtaniem doszedł do <pb n="201"/>Wisowatego stawu, gdzie się na obu
                        pułkowników natknął i w sercu się na widok ich mocno uradował. Osiński miał
                        gwardyą dragońską wyborną, na cudzoziemski ład wyćwiczoną, i Niemców.
                        Korycki zaś tylko piechotę niemiecką, z samych prawie weteranów z
                        trzydziestoletniej wojny złożoną. Był to żołnierz tak straszny i sprawny, że
                        w ręku pułkownika jako jeden miecz działał. Oba pułki były przytem obficie
                        pokryte i w strzelbę zaopatrzone. Usłyszawszy, że do księcia mają iść,
                        podnieśli zaraz radosne okrzyki, bo tęsknili za bitwami, a wiedzieli, że pod
                        żadną komendą tyle ich nie będą zażywać. Na nieszczęście, obaj pułkownicy
                        dali odpowiedź odmowną, gdyż obaj należeli do komendy księcia Dominika
                        Zasławskiego i mieli wyraźne rozkazy, by się z Wiśniowieckim nie łączyli.
                        Napróżno pan Skrzetuski tłumaczył im, jakiejby to sławy mogli nabyć, pod
                        takim wodzem służąc, i jak wielkie krajowi oddać przysługi — nie chcieli
                        słuchać, twierdząc, iż subordynacya ma być dla wojskowych ludzi najpierwszem
                        prawem i obowiązkiem. Mówili natomiast, że w takim tylko razie mogliby się z
                        księciem połączyć, gdyby ocalenie ich pułków tego wymagało. Odjechał więc
                        pan Skrzetuski mocno strapiony, bo wiedział ile księciu będzie bolesnym nowy
                        ten zawód i jak dalece wojska jego są istotnie znużone i wyczerpane
                        pochodami, ustawicznem ścieraniem się z nieprzyjacielem, tępieniem
                        pojedynczych watah, wreszcie ustawicznem czuwaniem, głodem i niewywczasem.
                        Mierzyć się w podobnych warunkach z dziesięćkroć liczniejszym
                        nieprzyjacielem było prawie niepodobieństwem, widział więc jasno pan
                        Skrzetuski, że zwłoka w działaniach wojennych przeciw Krzywonosowi, musi
                        nastąpić, bo <pb n="202"/>trzeba dać dłuższą folgę wojsku i czekać na napływ
                        świeżej szlachty do obozu.</p>
                    <p>Temi myślami przejęty, pan Skrzetuski wracał napowrót do księcia na czele
                        swoich semenów, a musiał iść cicho, ostrożnie i tylko nocą, aby uniknąć
                        podjazdów Krzywonosowych i licznych luźnych band, złożonych z kozactwa i
                        czerni, nieraz bardzo potężnych, które grasowały w całej okolicy, paląc
                        dwory, wycinając szlachtę i łowiąc uciekających po gościńcach. Tak przeszedł
                        Bakłaj i wjechał w bory mszynieckie, gęste, pełne zdradliwych jarów i
                        rozłogów. Szczęściem po niedawnych deszczach służyła mu piękna pogoda w tej
                        podróży. Noc była pyszna, lipcowa, bez księżyca, ale usiana gwiazdami.
                        Semenowie szli wązką dróżką leśną, prowadzeni przez służących borowych
                        mszynieckich, ludzi bardzo pewnych i znających swoje bory doskonale. W lesie
                        panowała cisza głęboka, przerywana tylko trzaskiem suchych gałązek pod
                        kopytami końskiemi — gdy nagle do uszu pana Skrzetuskiego i semenów doszedł
                        daleki jakiś szmer, podobny do śpiewu przerywanego okrzykami.</p>
                    <p>— Stój! — rzekł cicho pan Skrzetuski, i zatrzymał linię semenów. — Co to
                        jest?</p>
                    <p>Stary borowy przysunął się ku niemu:</p>
                    <p>— To panie waryaty chodzą teraz po lesie i krzyczą, ci, co im się od
                        okropności w głowie pomieszało. My wczoraj spotkali jedną szlachciankę, co
                        chodzi, panie, po sosnach patrzy i woła: dzieci! dzieci! Widno jej chłopi
                        dzieci porżnęli. Na nas oczy wytrzeszczyła i poczęła piszczeć, że aż nogi
                        pod nami zadrżały. Mówią, że po wszystkich lasach takich jest dużo.</p>
                    <p>Pana Skrzetuskiego, choć był rycerzem bez trwogi, dreszcz przeszedł od stóp
                        do głów.</p>
                    <pb n="203"/>
                    <p>— A może to wilcy wyją? Z daleka rozeznać nie można — rzekł.</p>
                    <p>— Gdzie tam, panie. Wilków teraz w lesie niema; wszystkie poszły do wsiów,
                        gdzie mają trupów dostatek.</p>
                    <p>— Straszne czasy — odrzekł na to rycerz — w których wilcy we wsiach
                        mieszkają, a w lasach obłąkani ludzie wyją! Boże! Boże!</p>
                    <p>Przez chwilę zapanowała znów cisza, słychać było tylko szum, zwykły w
                        wierzchołkach sosen, ale po chwili owe dalekie odgłosy wzmogły się i stały
                        wyraźniejsze.</p>
                    <p>— Hej! — rzekł nagle borowy. — Tam na to patrzy, że jakaś większa kupa ludzi
                        jest. Waszmościowie tu postójcie, albo idźcie wolno naprzód, a my pójdziem z
                        towarzyszem obaczyć.</p>
                    <p>— Idźcie — rzekł pan Skrzetuski. — Tu będziem czekali.</p>
                    <p>Borowi znikli. Nie było ich z godzinę; już pan Skrzetuski zaczął się
                        niecierpliwić, a nawet podejrzewać, czy mu jakiej zdrady nie gotują, gdy
                        nagle jeden wynurzył się z ciemności.</p>
                    <p>— Są, panie! — rzekł zbliżając się do Skrzetuskiego.</p>
                    <p>— Kto?</p>
                    <p>— Chłopy rezuny.</p>
                    <p>— A siła ich jest?</p>
                    <p>— Będzie ze dwustu. Niewiadomo, panie, co począć, bo leżą w wąwozie, przez
                        który droga nam wypada. Ognie palą, jeno blasku nie widać, bo w dole. Straży
                        nijakich nie mają: można do nich podejść na strzelenie z łuku.</p>
                    <p>— Dobrze! — rzekł pan Skrzetuski i zwróciwszy <pb n="204"/>się do semenów,
                        począł dwom starszym wydawać rozkazy.</p>
                    <p>Wnet orszak ruszył żywo przed siebie, ale tak cicho, że tylko trzaskanie
                        gałązek mogło zdradzić pochód; strzemię nie zadzwoniło o strzemię, szabla
                        nie zabrzękła, konie zwyczajne podchodzeń i napadów szły wilczym chodem, bez
                        parskania i rżenia. Przybywszy na miejsce, gdzie droga skręcała się nagle,
                        semenowie ujrzeli zaraz zdala ognie i niewyraźne postacie ludzkie. Tu pan
                        Skrzetuski podzielił ich na trzy oddziały, z których jeden pozostał na
                        miejscu, drugi poszedł krawędzią wzdłuż wąwozu, by zamknąć przeciwległe
                        ujście, a trzeci, zsiadłszy z koni i czołgając się na brzuchach, położył się
                        na samej krawędzi, tuż nad chłopskiemi głowami.</p>
                    <p>Pan Skrzetuski, który znajdował się w owym środkowym oddziele, spojrzawszy w
                        dół, widział jak na dłoni, w odległości dwudziestu lub trzydziestu kroków,
                        całe obozowisko: ognisk paliło się dziesięć, ale nie płonęły zbyt jaskrawo,
                        wisiały w nich bowiem kotły z jedzeniem. Zapach dymu i warzonych mięs
                        dochodził wyraźnie do nozdrzy pana Skrzetuskiego i semenów. Naokół kotłów
                        stali lub leżeli chłopi, pijąc i gwarząc. Niektórzy mieli w ręku flasze z
                        wódką, inni wspierali się na spisach, na których ostrzach osadzone były,
                        jako trofea, ścięte głowy mężczyzn, kobiet i dzieci. Blask ognia odbijał się
                        w ich martwych źrenicach i wyszczerzonych zębach, tenże sam blask oświecał
                        twarze chłopskie dzikie, okrutne. Tuż pod samą ścianą jaru kilkunastu z nich
                        spało, chrapiąc głośno — inni gwarzyli, inni poprawiali ogniska, które
                        strzelały wówczas do góry snopami złotych iskier. Przy największem ognisku
                            <pb n="205"/>siedział, zwrócony plecami do ściany wąwozu i do pana
                        Skrzetuskiego, barczysty stary dziad — i brzdąkał na lirze, naokoło niego
                        skupiło się półkolem ze trzydziestu rezunów.</p>
                    <p>Do uszu pana Skrzetuskiego doszły następujące słowa:</p>
                    <p>— Hej didu! pro kozaka Hołotu!</p>
                    <p>— Nie! — wołali inni — pro Marusiu Bohusławku!</p>
                    <p>— Do czorta z Marusiu! o panu z Potoka! o panu z Potoka! — wołały
                        najliczniejsze głosy.</p>
                    <p>„Did“ uderzył silniej w lirę, odchrząknął i począł śpiewać:</p>
                    <quote>
                        
                            <l>„Stań, obernysia, hlań zadywysia, kotory majesz mnoho<ref
                                    xml:id="cite_ref-16" target="#cite_note-16">[16]</ref>,</l>
                            <l> Że równy budesz tomu, w kotoroho ne majesz niczoho,</l>
                            <l> Bo toj sprawujet, szczo wsim kierujet sam Boh myłostywe,</l>
                            <l> Wsi naszy sprawy, na swojej szali ważyt sprawedływe.</l>
                            <l> Stań, obernysia, hlań zadywysia, kotory wysoko</l>
                            <l> Umom litajesz, mudrosty znajesz, szyroko, hłuboko...“</l>
                        
                    </quote>
                    <p>Tu „did“ przerwał na chwilę i westchnął, a za nim poczęli wzdychać i chłopi.
                        Coraz też ich więcej zbierało się koło niego — a i pan Skrzetuski, choć
                        wiedział, że już wszyscy jego ludzie muszą być w pogotowiu, nie dawał hasła
                        do napadu. Ta noc cicha, płonące ogniska, dzikie postacie i pieśń o panu
                        Mikołaju Potockim jeszcze niedośpiewana, wzbudziły w rycerzu <pb n="206"
                        />jakieś dziwne myśli, jakieś uczucia i tęsknotę, z których sam sobie sprawy
                        zdać nie umiał. Niezagojone rany jego serca otworzyły się, ścisnął go żal
                        głęboki za niedawną przeszłością, za utraconem szczęściem, za owemi chwilami
                        ciszy i spokoju. Zadumał się i rozżalił — a tymczasem „did“ śpiewał
                        dalej:</p>
                    <quote>
                        
                            <l>„Stań, obernysia, hlań zadywysia, kotory wojujesz,</l>
                            <l> Łukom, stryłamy, porochom, kulami i meczem szyrmujesz,</l>
                            <l> Bo też rycere i kawalere peredtym buwały,</l>
                            <l> Tym wojowały, od tohoż mecza sami umirały!</l>
                            <l> Stań, obernysia, hlań zadywysia i skiń z sercia butu,</l>
                            <l> Nawerny oka, kotory z Potoka idziesz na sławutu.</l>
                            <l> Newennyje duszy beresz za uszy, wolnost’ odejmujesz,</l>
                            <l> Korola ne znajesz, rady ne dbajesz, sam sobie sejmujesz.</l>
                            <l> Hej porażajsia ne zapalajsia, bo ty rejmentarujesz,</l>
                            <l> Sam buławoju, wszem polskim kraju, jak sam choczesz kierujesz“.</l>
                        
                    </quote>
                    <p>„Did“ znów ustał, a wtem kamyk wysunął się z pod opartej na nim ręki jednego
                        z semenów i począł się toczyć z szelestem na dół. Kilku chłopów zakryło oczy
                        rękoma i poczęło patrzeć bystro w górę ku lasowi; wtedy pan Skrzetuski
                        uznał, iż czas nadszedł i wypalił w środek tłumu z pistoletu.</p>
                    <p>— Bij! morduj! — krzyknął — i trzydziestu semenów dało ognia, tak prawie, jak
                        w twarz chłopstwu, a po wystrzelaniu, z szablami w ręku zsunęli się
                        błyskawicą po pochyłej ścianie wąwozu, między przerażonych i zmieszanych
                        rezunów.</p>
                    <p>— Bij, morduj! — zabrzmiało przy jednem ujściu wąwozu.</p>
                    <p>— Bij, morduj! — powtórzyły dzikie głosy przy drugiem.</p>
                    <p>— Jeremi! Jeremi!</p>
                    <pb n="207"/>
                    <p>Napad tak był niespodziany, przerażenie tak straszne iż chłopstwo, choć
                        zbrojne, prawie żadnego nie dawało oporu. Już i tak opowiadano w obozach
                        zbuntowanej czerni, że Jeremi przy pomocy złego ducha może być i bić
                        jednocześnie w kilku miejscach, a teraz to imię, spadłszy na nieoczekujących
                        niczego i bezpiecznych — istotnie jak imię złego ducha — wytrąciło im broń z
                        ręki. Zresztą spisy i kosy nie dały się użyć w ciasnem miejscu, więc też
                        przyparci, jak stado owiec, do przeciwległej ściany jaru, <!-- choice>
                            <orig>rąbami</orig>
                            --><corr>rąbani</corr><!--
                        </choice --> szablami przez łby i twarze, bici, przebijani, deptani nogami,
                        wyciągali z szaleństwem strachu ręce i chwytając nieubłagane żelazo, ginęli.
                        Cichy bór napełnił się złowrogim wrzaskiem bitwy. Niektórzy starali się ujść
                        przez prostopadłą ścianę jaru i drapiąc się, kalecząc sobie ręce, spadali na
                        sztychy szabel. Niektórzy ginęli spokojnie, inni ryczeli litości, inni
                        zasłaniali twarze rękoma, nie chcąc widzieć chwili śmierci, inni znów
                        rzucali się na ziemię, twarzą na dół, a nad świstem szabel, nad wyciem
                        konających górował krzyk napastników: „Jeremi, Jeremi“ — krzyk, od którego
                        włosy powstawały na chłopskich głowach i śmierć tem straszniejszą się
                        wydawała.</p>
                    <p>A dziad gruchnął w łeb lirą jednego z semenów, aż się przewrócił, drugiego
                        złapał za rękę, by cięciu szablą przeszkodzić, i ryczał ze strachu jak
                        bawół.</p>
                    <p>Inni, spostrzegłszy go, biegli rozsiekać, aż przypadł i pan Skrzetuski:</p>
                    <p>— Żywcem brać! żywcem brać! — krzyknął.</p>
                    <p>— Stój! — ryczał dziad — jam szlachcic. Loquor latine! Jam nie dziad!
                        Stójcie, mówię wam, zbóje, skurczybyki, kobyle dzieci.</p>
                    <p>Ale dziad nie skończył jeszcze litanii, gdy pan <pb n="208"/>Skrzetuski w
                        twarz mu spojrzał i krzyknął, aż się ściany parowu echem ozwały:</p>
                    <p>— Zagłoba!</p>
                    <p>I nagle rzucił się na niego, jak dziki zwierz, wpił mu palce w ramiona, twarz
                        przysunął do twarzy i trzęsąc nim, jak gruszką, wrzasnął:</p>
                    <p>— Gdzie kniaziówna! gdzie kniaziówna?</p>
                    <p>— Żyje, zdrowa, bezpieczna! — odkrzyknął dziad. — Puść waćpan do dyabła, bo
                        duszę wytrzęsiesz.</p>
                    <p>Wtedy, tego rycerza, którego pokonać nie mogła ani niewola, ani rany, ani
                        boleść, ani straszliwy Burdabut, pokonała wieść szczęsna. Ręce mu opadły, na
                        czoło wystąpił pot obfity, obsunął się na kolana, twarz zakrył rękoma i
                        oparłszy się głową o ścianę jaru, trwał w milczeniu — widać Bogu
                        dziękował.</p>
                    <p>Tymczasem docięto reszty nieszczęsnych chłopów, kilkunastu związano, którzy
                        katu mieli być oddani w obozie, aby zeznania z nich wydobył, zaś inni leżeli
                        porozciągani i martwi. Bitwa ustała — zgiełk uciszył się. Semenowie zbierali
                        się koło swego wodza i widząc go klęczącego pod skałą, poglądali na niego
                        niespokojnie, nie wiedząc, czy nie ranny. On zaś wstał, a twarz miał taką
                        jasną, jakby mu zorze w duszy świeciły.</p>
                    <p>— Gdzie ona jest? — spytał Zagłoby.</p>
                    <p>— W Barze.</p>
                    <p>— Bezpieczna?</p>
                    <p>— Zamek to potężny, żadnej inwazyi się nie boi. Ona w opiece jest u pani
                        Sławoszewskiej i u mniszek.</p>
                    <p>— Chwała bądź Bogu Najwyższemu! — rzekł rycerz, a w głosie drgało mu głębokie
                        rozrzewnienie. — Dajże mnie waść rękę. Z duszy, z duszy dziękuję.</p>
                    <p>Nagle zwrócił się do semenów.</p>
                    <pb n="209"/>
                    <p>— Siła jest jeńców?</p>
                    <p>— Simnadciat’ — odpowiedzieli żołnierze.</p>
                    <p>Na to pan Skrzetuski:</p>
                    <p>— Potkała mnie wielka radość i miłosierdzie jest we mnie. Puścić ich
                        wolno.</p>
                    <p>Semenowie uszom swoim wierzyć nie chcieli. Tego zwyczaju nie bywało w
                        wojskach Wiśniowieckiego.</p>
                    <p>Skrzetuski zmarszczył z lekka brwi.</p>
                    <p>— Puścić ich wolno — powtórzył.</p>
                    <p>Semenowie odeszli, ale po chwili starszy essauł wrócił i rzekł:</p>
                    <p>— Panie poruczniku, nie wierzą, iść nie śmią.</p>
                    <p>— A pęta mają rozcięte?</p>
                    <p>— Tak jest.</p>
                    <p>— Tedy ostawić ich tutaj, a sami na koń.</p>
                    <p>W pół godziny później, orszak posuwał się znów wśród ciszy wązką dróżyną.
                        Zeszedł też księżyc, który poprzenikał długiemi białemi pasmami do środka
                        boru i rozświecił ciemne głębie. Pan Zagłoba i Skrzetuski, jadąc na czele,
                        rozmawiali ze sobą.</p>
                    <p>— Mówże mnie waszmość o niej wszystko, co tylko wiesz — rzekł rycerz. — To
                        tedy waszmość ją z rąk Bohunowych wyrwałeś?</p>
                    <p>— A ja, jeszczem mu łeb na odjezdnem obwiązał, by krzyczeć nie mógł.</p>
                    <p>— O toś waszmość postąpił wybornie, jak mnie Bóg miły! Ale jakżeście się do
                        Baru dostali?</p>
                    <p>— Ej, siłaby mówić, i to podobno będzie innym razem, bom okrutnie fatigatus,
                        w gardle mi zaschło od śpiewania chamom. Nie masz waszmość czego się
                        napić?</p>
                    <p>— Mam manierczynę z gorzałką — oto jest!</p>
                    <pb n="210"/>
                    <p>Pan Zagłoba uchwycił blaszankę i przechylił do ust; rozległy się długie
                        grzdykania, a pan Skrzetuski niecierpliwy, nie czekając ich końca, pytał
                        dalej:</p>
                    <p>— A zdroważ ona?</p>
                    <p>— Co tam! — odparł pan Zagłoba — na suche gardło każda zdrowa.</p>
                    <p>— Aleć ja o kniaziównę pytam.</p>
                    <p>— O kniaziównę? Jako łania.</p>
                    <p>— Bądźże chwała Bogu najwyższemu! Dobrze jej tam w Barze?</p>
                    <p>— Że i w niebie lepiejby jej być nie mogło. Dla jej gładkości wszystkie corda
                        lgną do niej. Pani Sławoszewska tak ją miłuje, jakby właśnie rodzoną. A co
                        tam się kawalerów w niej kocha, tegobyś waszmość na różańcu nie zliczył,
                        jeno że ona tyle o nich dba, ile ja teraz o waściną próżną manierkę, stałym
                        ku waszmości afektem płonąc.</p>
                    <p>— Niechże jej Bóg da zdrowie, onej najmilszej — mówił radośnie pan
                        Skrzetuski. — Tak że to mię wdzięcznie wspomina?</p>
                    <p>— Czy waści wspomina? Mówię waćpanu, żem i sam już nie rozumiał, skąd się tam
                        w niej powietrza na tyle wzdychań bierze. Aż się wszyscy litują, a
                        najbardziej mniszeczki, bo je sobie przez swoją słodkość całkiem zjednała.
                        Toż ona i mnie wyprawiła na one hazardy, których o mało zdrowiem nie
                        przypłaciłem, żeby to koniecznie do waści iść a dowiedzieć się, czyś żyw i
                        zdrów. Chciała też nieraz posłańców wyprawiać, ale nikt się nie chciał
                        podjąć, więcem się w końcu zlitował i do waszegom obozu się wybrał. Jakoż
                        gdyby nie przebranie, pewnobym głową nałożył. Ale mnie <pb n="211"/>za
                        dziada chłopy wszędy mają, bo i śpiewam bardzo pięknie.</p>
                    <p>Pan Skrzetuski aż zaniemówił z radości. Tysiąc myśli i wspomnień cisnęło mu
                        się do głowy; Helena jak żywa stanęła mu przed oczyma taka, jaką ją widział
                        ostatni raz, w Rozłogach, przed samym na Sicz wyjazdem: więc śliczna,
                        zarumieniona, smukła, z temi jej oczyma czarnemi jak aksamit, pełnemi
                        niewysłowionych ponęt. Zdawało mu się teraz, że ją widzi, że czuje ciepło
                        bijące od jej policzków, że słyszy jej słodki głos. Wspomniał ową
                        przechadzkę w sadzie wiśniowym i kukułkę, i te pytania, które jej zadawał, i
                        wstyd Heleny, gdy im dwunastu chłopczyków wykukała — więc dusza prawie
                        wychodziła z niego, serce aż omdlało z kochania i radości, przy której
                        wszystkie przeszłe cierpienia były jakby kropla przy morzu. Sam nie
                        wiedział, co się z nim dzieje. Chciał krzyczeć, to znów na kolana padać i
                        znów Bogu dziękować; to wspominać, to pytać i pytać bez końca!</p>
                    <p>Wreszcie zaczął powtarzać:</p>
                    <p>— Żyje, zdrowa!</p>
                    <p>— Żyje, zdrowa! — odrzekł jak echo pan Zagłoba.</p>
                    <p>— I ona to waści wysłała?</p>
                    <p>— Ona.</p>
                    <p>— A list waść masz?</p>
                    <p>— Mam.</p>
                    <p>— Dawaj!</p>
                    <p>— Zaszyty i przecie noc. Hamuj się waść.</p>
                    <p>— Całkiem nie mogę. Sam waszmość widzisz.</p>
                    <p>— Widzę.</p>
                    <p>Odpowiedzi pana Zagłoby stawały się coraz lakoniczniejsze, w końcu kiwnął się
                        raz, drugi — i usnął. <pb n="212"/>Skrzetuski widział, że niema rady, więc
                        napowrót oddał się rozmyślaniom. Przerwał je dopiero tętent koni jakiegoś
                        znacznego oddziału jeźdźców, zbliżającego się szybko. Był to Poniatowski z
                        nadwornymi kozakami, którego książę naprzeciw wysłał, z obawy, aby co złego
                        Skrzetuskiego nie spotkało.</p>
                </div>
                <pb n="213"/>
                <div type="chapter">
                    <head>ROZDZIAŁ XIII.</head>
                    <p>Łatwo zrozumieć, jak przyjął książę relacyą, którą mu świtaniem pan
                        Skrzetuski uczynił, o odmowie Osińskiego i Koreckiego. Wszystko tak się
                        składało, iż trzeba było tak wielkiej duszy, jak miał ów żelazny kniaź, by
                        się nie ugiąć, nie zwątpić i rąk nie opuścić. Próżno miał olbrzymią fortunę
                        na utrzymanie wojsk rujnować, próżno miał się miotać, jak lew w sieci,
                        próżno urywać jedna po drugiej głowy buntu, dokazywać cudów męstwa, wszystko
                        napróżno! Nadchodziła chwila, w której musiał poczuć własną bezsilność,
                        cofnąć się gdzieś daleko w spokojne kraje i pozostać niemym świadkiem tego,
                        co działo się na Ukrainie. I któż to go tak ubezwładnił? — oto nie miecze
                        kozackie, ale niechęć swoich. Czyż nie słusznie spodziewał się, ruszając w
                        maju z Zadnieprza, że gdy jako orzeł z góry na bunt uderzy, gdy w
                        powszechnem przerażeniu i popłochu pierwszy szablę nad głową wzniesie, wnet
                        cała Rzeczpospolita w pomoc mu przyjdzie i swą siłę, swój miecz karzący, w
                        jego ręce powierzy? Tymczasem cóż się stało? Król umarł, a po jego śmierci
                        regimentarstwo oddano w inne ręce — jego zaś, księcia, ostentacyjnie
                        pominięto. Było to pierwsze ustępstwo, uczynione Chmielnickiemu — i nie z
                        powodu utraconej <pb n="214"/>godności cierpiała dusza księcia, ale
                        cierpiała na myśl, że ta zdeptana Rzeczpospolita tak już upadła nizko, iż
                        nie chce walki na śmierć, iż cofa się przed jednym kozakiem i układami woli
                        zuchwałą jego prawicę powstrzymać. Od chwili zwycięstwa pod Machnówką, coraz
                        gorsze wiadomości przychodziły do obozu: więc naprzód wieść o układach przez
                        pana Kisiela przysłana, potem wieść o zalaniu Polesia wołyńskiego przez fale
                        buntu — nakoniec odmowa ze strony pułkowników, wykazująca jasno, jak dalece
                        główny regimentarz, książę Dominik Zasławski-Ostrogski, był nieprzyjaźnie
                        dla Wiśniowieckiego usposobiony. Właśnie podczas niebytności pana
                        Skrzetuskiego, przybył do obozu pan Korsz-Zienkowicz z doniesieniem, iż całe
                        Owruckie w ogniu już stoi. Lud tam cichy, nie rwał się do buntu, ale
                        przyszli kozacy pod Krzeczowskim i Półksiężycem i gwałtem zmuszali czerń, by
                        się garnęła w ich szeregi. Dwory więc, miasteczka zostały popalone,
                        szlachta, która nie uszła — wycięta, a między innemi stary pan Jelec, dawny
                        sługa i przyjaciel domu Wiśniowieckich. Ułożył sobie tedy książę, że po
                        połączeniu się z Osińskim i Koreckim zniesie Krzywonosa, a potem na północ
                        ku Owruczowi ruszy, aby porozumiawszy się z hetmanem litewskim, w dwa ognie
                        wziąć buntowników. Ale te wszystkie plany upadały teraz z powodu zakazu,
                        danego obydwom pułkownikom przez księcia Dominika. Jeremi bowiem, po
                        wszystkich pochodach, bitwach i trudach, nie był dość silny, by się z
                        Krzywonosem mierzyć, zwłaszcza że i wojewody kijowskiego nie był pewien. Pan
                        Janusz bowiem naprawdę duszą i sercem należał do partyi pokojowej. Ugiął on
                        się przed powagą i potęgą Jeremiego i musiał z nim iść, ale im bardziej
                        widział ową powagę zachwianą, tem <pb n="215"/>skłonniejszym był do
                        stawienia oporu wojowniczym chęciom książęcym, co też się zaraz
                        pokazało.</p>
                    <p>Zdawał więc sprawę pan Skrzetuski, a książę słuchał go w milczeniu. Wszystka
                        starszyzna była obecna posłuchaniu, wszystkie twarze sposępniały na wieść o
                        odmowie pułkowników — a oczy zwróciły się na księcia, któren rzekł:</p>
                    <p>— Więc to książę Dominik przysłał im zakaz?</p>
                    <p>— Tak jest. Pokazywali mi go na piśmie.</p>
                    <p>Jeremi wsparł się rękami o stół i twarz ukrył w dłonie. Po chwili zaś
                        mówił:</p>
                    <p>— Zaiste, jest to więcej, niż człowiek przenieść może. Zali ja jeden mam
                        pracować i zamiast pomocy, jeszcze impedimentów doznawać? Zali to nie
                        mogłem, hen! aż ku Sandomierzu, do swoich majętności pójść i tam spokojnie
                        siedzieć? A przeczżem tego nie uczynił, jeśli nie dla miłości ku ojczyźnie?
                        Oto mi nagroda teraz za trudy, za uszczerbek w fortunie, za krew...</p>
                    <p>Kniaź mówił spokojnie, ale taka gorycz, taki ból drgał w jego głosie, że
                        wszystkie serca ścisnęły się żalem. Starzy pułkownicy, weterani z pod
                        Putywla, Starca, Kumejków, i młodzi zwycięzcy z ostatniej wojny, poglądali
                        na niego z niewysłowioną troską w oczach, bo wiedzieli, jaką ciężką walkę
                        stacza z samym sobą ten żelazny człowiek, jak strasznie musi cierpieć jego
                        duma od upokorzeń, które się na niego zwaliły. On, kniaź „z bożej miłości“ —
                        on, wojewoda ruski, senator Rzeczypospolitej, musiał ustępować takim
                        Chmielnickim i Krzywonosom; on, monarcha prawie, który niedawno jeszcze
                        przyjmował posłów postronnych władców, musiał się cofnąć z pola chwały i
                        zamknąć w jakim zameczku, czekając na rezultat wojny, którą inni prowadzić
                        będą, albo upokarzających <pb n="216"/>układów. On, stworzony do wielkich
                        przeznaczeń, czując siłę, by im sprostać — musiał się uznać bezsilnym...</p>
                    <p>Cierpienie to, razem z trudami, odbiło się na jego postaci. Wychudł znacznie,
                        oczy mu wpadły, czarna jak skrzydło kruka czupryna siwieć poczęła. Ale jakiś
                        wielki, tragiczny spokój rozlał się po jego twarzy, bo duma broniła mu
                        zdradzić się z cierpieniem.</p>
                    <p>— Ha, niechże tak będzie! — rzekł — pokażemy tej niewdzięcznej ojczyźnie, iż
                        nietylko wojować, ale i zginąć dla niej potrafimy. Zaiste, wolałbym
                        sławniejszą śmiercią w jakiej innej wojnie poledz, niż przeciw chłopstwu, w
                        domowej zawierusze, ale trudno!</p>
                    <p>— Mości książę — przerwał wojewoda kijowski — nie mów W. K. Mość o śmierci,
                        bo choć nie wiadomo, co komu Bóg przeznaczył, ale przecie jeszcze może do
                        niej daleko. Uwielbiam ja wojenny geniusz i rycerski animusz W. K. Mości,
                        ale przecie nie mogę brać za złe ani vicerexowi, ani kanclerzowi, ani
                        regimentarzom, że tę wojnę domową starają się układami zahamować, boć się to
                        bratnia krew w niej leje, a z obopólnej zawziętości któż, jeśli nie
                        zewnętrzny nieprzyjaciel, będzie korzystał?</p>
                    <p>Książę popatrzył długo w oczy wojewodzie i rzekł dobitnie:</p>
                    <p>— Zwyciężonym łaskę okażcie, to ją przyjmą z wdzięcznością i pamiętać będą; u
                        zwycięzców w pogardę tylko pójdziecie. Bogdaj temu ludowi nikt nigdy krzywd
                        nie był czynił! Ale gdy raz bunt rozgorzał, tedy nie układami, ale krwią
                        gasić go trzeba. Inaczej hańba i zguba nam!...</p>
                    <p>— Prędsza zguba, gdy na własną rękę wojnę prowadzić będziem — odpowiedział
                        wojewoda.</p>
                    <pb n="217"/>
                    <p>— Czy to znaczy, że wasza mość nie pójdziesz dalej ze mną?</p>
                    <p>— Mości książę! Boga na świadka biorę, że nie stanie się to ze złej ku wam
                        woli, ale sumienie mnie mówi, iżbym na oczywistą zgubę ludzi moich nie
                        wystawiał — boć to krew droga i przyda się jeszcze Rzeczypospolitej.</p>
                    <p>Książę zamilkł, a po chwili zwrócił się ku swoim pułkownikom.</p>
                    <p>— Wy, starzy towarzysze, nie opuścicie mnie przecie, nieprawda?</p>
                    <p>Na te słowa pułkownicy, jakoby jedną siłą i wolą popchnięci, rzucili się ku
                        księciu. Niektórzy całowali jego szaty, inni obejmowali kolana, inni ręce ku
                        górze podnosząc, wołali:</p>
                    <p>— My przy tobie do ostatniego tchu, do ostatniej krwi!</p>
                    <p>— Prowadź! prowadź! bez żołdu służyć będziem!</p>
                    <p>— Mości książę! i mnie przy sobie umierać pozwól! — wołał, zapłoniony jak
                        panna, młody pan Aksak.</p>
                    <p>Widząc to, nawet wojewoda kijowski był wzruszony, a książę od jednego do
                        drugiego chodził, ściskał każdego za głowę i dziękował. Zapał wielki ogarnął
                        starszych i młodszych. Z oczu wojowników sypały się iskry, ręce co chwila
                        chwytały za szable.</p>
                    <p>— Z wami żyć, z wami umierać! — mówił książę.</p>
                    <p>— Zwyciężymy! — wołali oficerowie. — Na Krzywonosa! pod Połonne! kto chce nas
                        opuścić, niechaj to uczyni. Obejdziemy się bez pomocy. Nie chcemy się
                        dzielić ni chwałą, ni śmiercią!</p>
                    <p>— Mości panowie! — rzekł na to książę. — Wola jest moja, abyśmy, nim na
                        Krzywonosa ruszymy, zażyli <pb n="218"/>choć krótkiego spoczynku, którenby
                        siły nasze mógł restaurować. Oto już trzeci miesiąc idzie, jak nie zsiadamy
                        prawie z koni. Od trudów, niewywczasów i zmienności aury już ciało odpada
                        nam od kości. Koni nie mamy, piechoty nasze boso chodzą. Pójdziem tedy pod
                        Zbaraż, tam się odżywim i wypoczniem — może też coś żołnierzy skupi się do
                        nas i z nowemi siłami ruszymy w ogień.</p>
                    <p>— Kiedy wasza książęca mość rozkaże ruszyć? — pytał stary Zaćwilichowski.</p>
                    <p>— Bez zwłoki, stary żołnierzu, bez zwłoki!</p>
                    <p>Tu książę zwrócił się do wojewody:</p>
                    <p>— A wasza miłość dokąd się chcesz udać?</p>
                    <p>— Pod Gliniany, bo słyszę, że tam się wojska kupią.</p>
                    <p>— Tedy odprowadzimy waszę mość aż do spokojnej okolicy, aby wam się przypadek
                        jaki nie trafił.</p>
                    <p>Wojewoda nie odrzekł nic, bo mu się stało jakoś niesmaczno. On księcia
                        opuszczał, a książę mu jeszcze troskliwość okazywał i odprowadzić go
                        zamierzał. Była-li to ironia w słowach księcia — wojewoda nie wiedział,
                        niemniej przeto zamiaru swego nie zaniechał, bo pułkownicy książęcy coraz
                        niechętniej na niego patrzyli i jasnem było, że w każdem innem, mniej karnem
                        wojsku, tumultby przeciw niemu powstał.</p>
                    <p>Skłonił się więc i wyszedł — pułkownicy też porozchodzili się, każdy do
                        swojej chorągwi, aby je do pochodu sprawić, został tylko z księciem sam
                        Skrzetuski.</p>
                    <p>— Jaki tam żołnierz pod temi chorągwiami? — spytał książę.</p>
                    <p>— Tak przedni, że lepszego nie znaleźć. Dragonia moderowana na niemiecki ład,
                        a w gwardyi pieszej sami <pb n="219"/>weterani z trzydziestoletniej wojny.
                        Gdym ich ujrzał, myślałem, że triarii rzymscy.</p>
                    <p>— Siła ich jest?</p>
                    <p>— Dwa pułki z dragonią, razem trzy tysiące ludzi.</p>
                    <p>— Szkoda, szkoda, wielkich rzeczy możnaby z taką pomocą dokazać!</p>
                    <p>Cierpienie widocznie odmalowało się na twarzy księcia. Po chwili rzekł, jakby
                        sam do siebie:</p>
                    <p>— Nieszczęśnie to wybrano takich regimentarzy, na te czasy klęski! Ostroróg
                        byłby dobry, gdyby wymową a łaciną można tę wojnę zażegnać; Koniecpolski,
                        dziewierz mój, z krwi wojowników, ale młodzik, bez doświadczenia — a
                        Zasławski ze wszystkich najgorszy. Znam ja jego od dawna. Człek to małego
                        serca i miałkiego umysłu. Jego rzecz nad dzbanem drzemać, nie wojska
                        sprawować... Tego ja głośno nie mówię, by nie sądzono, iż mnie invidia
                        podnieca, ale straszne klęski przewiduję. I to teraz, teraz właśnie, tacy
                        ludzie wzięli ster w dłonie! Boże, Boże, odwróć ten kielich! Co się też
                        stanie z tą ojczyzną? Gdy o tem myślę, śmierci prędkiej pragnę, bom też już
                        zmorzon bardzo i mówię ci, niedługo odejdę. Dusza się rwie do wojny, ale
                        ciału sił braknie.</p>
                    <p>— Wasza książęca mość powinienbyś więcej zdrowia chronić, bo całej ojczyźnie
                        siła na niem zależy, a już też znać, że trudy bardzo W. K. Mość
                        poszczerbiły.</p>
                    <p>— Ojczyzna znać inaczej myśli, gdy mnie pominięto; i teraz szablę mi z ręki
                        wytrącają.</p>
                    <p>— Gdy Bóg da, królewicz Karol infułę na koronę zmieni, będzie wiedział, kogo
                        wynieść, a kogo karać, wasza K. Mość za dość potężny jesteś, by o nikogo
                        teraz nie dbać.</p>
                    <p>— Pójdę też swoją drogą.</p>
                    <pb n="220"/>
                    <p>Książę nie spostrzegał się może, że torem innych „królewiąt“ politykę na
                        własną rękę prowadził, ale gdyby się w tem i obaczył, byłby jej nie
                        odstąpił, bo to jedno czuł dobrze, iż honor Rzeczypospolitej ratuje.</p>
                    <p>I znów nastała chwila milczenia, którą wkrótce przerwało rżenie koni i głosy
                        trąbek obozowych. Chorągwie szykowały się do pochodu. Głosy te zbudziły
                        księcia z zamyślenia, trząsnął głową, jakby cierpienie i złe myśli chciał
                        strząsnąć, poczem rzekł:</p>
                    <p>— A drogę miałeś spokojną?</p>
                    <p>— Spotkałem w lasach mszynieckich sporą watahę chłopstwa, na dwieście ludzi,
                        którą starłem.</p>
                    <p>— Dobrze. A jeńców wziąłeś, bo to teraz ważna rzecz?</p>
                    <p>— Wziąłem, ale...</p>
                    <p>— Ale kazałeś już ich sprawić? tak?</p>
                    <p>— Nie, W. K. Mość! puściłem ich wolno.</p>
                    <p>Jeremi spojrzał ze zdziwieniem na Skrzetuskiego, poczem brwi jego ściągnęły
                        się nagle.</p>
                    <p>— Cóż to? czy i ty do pokojowej partyi już należysz? Co to znaczy?</p>
                    <p>— W. K. Mość! języka przywiozłem, bo między chłopstwem był przebrany
                        szlachcic, który został żyw. Zaś innych puściłem, bo Bóg łaskę na mnie
                        zesłał i pocieszenie. Karę chętnie poniosę. Ten szlachcic, to jest pan
                        Zagłoba, któren mnie wieść o kniaziównie przyniósł.</p>
                    <p>Książę zbliżył się żywo do Skrzetuskiego.</p>
                    <p>— Żyje, zdrowa?</p>
                    <p>— Bogu najwyższemu chwała! — tak jest.</p>
                    <p>— I gdzie się schroniła?</p>
                    <p>— Jest w Barze.</p>
                    <p>— To potężna forteca. Mój chłopcze! — (tu książę <pb n="221"/>ręce w górę
                        wyciągnął i wziąwszy głowę pana Skrzetuskiego, ucałował go kilkakroć w
                        czoło) — raduję się twoją radością, bo cię jak syna kocham.</p>
                    <p>Pan Jan ucałował serdecznie rękę książęcą i choć od dawna już byłby za niego
                        chętnie krew przelał, przecie poczuł teraz na nowo, iż na jego rozkaz
                        skoczyłby i w piekło gorejące. Tak ów groźny i okrutny Jeremi umiał sobie
                        jednać serca rycerstwa.</p>
                    <p>— No, nie dziwię ci się, żeś tych chłopów puścił. Ujdzie ci to bezkarnie. Ale
                        to ćwik ten szlachcic. To on ją tedy aż z Zadnieprza do Baru przeprowadził?
                        Chwała Bogu! W tych ciężkich czasach i dla mnie to prawdziwa pociecha. Ćwik
                        to, ćwik musi być nie lada! A dawaj no tu tego Zagłobę!</p>
                    <p>Pan Jan raźno ku drzwiom ruszył, ale w tej chwili rozwarły się one nagle i
                        ukazała się w nich płomienista głowa pana Wierszuła, któren z nadwornemi
                        Tatary na daleki podjazd był posłany.</p>
                    <p>— Mości książę! — zawołał, oddychając ciężko. — Połonne Krzywonos wziął,
                        ludzi dziesięć tysięcy w pień wyciął, niewiast, dzieci.</p>
                    <p>Pułkownicy zaczęli się znowu schodzić i cisnąć koło Wierszuła, przyleciał i
                        wojewoda kijowski, książę zaś stał zdumiały, bo się nie spodziewał takiej
                        wieści.</p>
                    <p>— Toż tam sama Ruś się zamknęła! To chyba nie może być!</p>
                    <p>— Jedna dusza żywa z miasta nie wyszła.</p>
                    <p>— Słyszysz wasza mość — rzekł książę, zwracając się do wojewody. — Prowadźże
                        układy z takim nieprzyjacielem, któren swoich nawet nie szczędzi.</p>
                    <p>Wojewoda sapnął i rzekł:</p>
                    <pb n="222"/>
                    <p>— O dusze pieskie! kiedy tak, niechże dyabli porwą wszystko. Pójdę jeszcze z
                        waszą książęcą mością!</p>
                    <p>— A toś mi brat! — rzekł książę.</p>
                    <p>— Niech żyje wojewoda kijowski! — zakrzyknął stary Zaćwilichowski.</p>
                    <p>— Niech żyje zgoda!</p>
                    <p>A książę zwrócił się znów do Wierszuła:</p>
                    <p>— Gdzie ruszą z Połonnego? niewiadomo?</p>
                    <p>— Podobno pod Konstantynów.</p>
                    <p>— O na Boga! to pułki Osińskiego i Koryckiego są zgubione, bo z piechotą ujść
                        nie zdążą. Trzeba urazy zapomnieć i w pomoc im ruszyć. Na koń! na koń!</p>
                    <p>Twarz książęca zajaśniała radością, a rumieniec oblał na nowo wychudłe
                        policzki, bo droga sławy znów stanęła przed nim otworem.</p>
                </div>
                <pb n="223"/>
                <div type="chapter">
                    <head>ROZDZIAŁ XIV.</head>
                    <p>Wojska minęły Konstantynów i zatrzymały się w Rosołowcach. Wyliczył bowiem
                        książę, iż gdy Korycki i Osiński powezmą wiadomość o wzięciu Połonnego,
                        muszą na Rosołowce się cofać, a jeśli nieprzyjaciel zechce ich gonić, to
                        niespodzianie między całą siłę książęcą, jakoby w pułapkę, wpadnie i tem
                        pewniej klęskę poniesie. Jakoż przewidywania te spełniły się w większej
                        części. Wojska zajęły pozycye i stały cicho, w gotowości do bitwy. Większe i
                        mniejsze podjazdy rozeszły się na wszystkie strony z obozu. Książę zaś, z
                        kilku pułkami, stanął we wsi i czekał. Aż wieczorem Tatarzy Wierszuła dali
                        znać, iż od strony Konstantynowa zbliża się jakaś piechota. Usłyszawszy to,
                        książę wyszedł przede drzwi swej kwatery w otoczeniu oficerów, a z nimi
                        kilkadziesiąt znaczniejszego towarzystwa, by patrzeć na owo wejście.
                        Tymczasem pułki, oznajmiwszy się odgłosem trąb, zatrzymały się przede wsią,
                        a dwaj pułkownicy biegli co prędzej zadyszani przed księcia, aby mu służby
                        swoje ofiarować. Byli to Osiński i Korycki. Ujrzawszy Wiśniowieckiego, a
                        przy nim wspaniałą świtę rycerstwa, zmieszali się bardzo, niepewni
                        przyjęcia, i skłoniwszy się nizko, czekali w milczeniu co powie.</p>
                    <pb n="224"/>
                    <p>— Fortuna kołem się toczy i pysznych poniża — rzekł książę. — Nie chcieliście
                        waszmościowie przyjść na zaprosiny nasze, teraz zaś sami przychodzicie.</p>
                    <p>— Wasza książęca mość! — rzekł śmiało Osiński. — Duszą całą chcieliśmy pod W.
                        K. Mością służyć, ale zakaz był wyraźny. Kto go wydał, niech zań odpowiada.
                        My prosim o przebaczenie, choć niewinni, bo jako wojskowi, musieliśmy
                        słuchać i milczeć.</p>
                    <p>— To książę Dominik rozkaz odwołał? — pytał książę.</p>
                    <p>— Rozkaz nie został odwołany — rzekł Osiński — ale już nas nie obowiązuje,
                        gdyż jedyny ratunek i ocalenie wojsk naszych w łasce Waszej Książęcej mości,
                        pod którego komendą odtąd żyć, służyć i umierać chcemy.</p>
                    <p>Słowa te pełne siły męskiej i postać Osińskiego, jak najlepsze wywarły na
                        księciu i towarzyszach wrażenie. Był to bowiem słynny żołnierz, i choć młody
                        jeszcze, bo nie więcej czterdziestu lat liczył, pełen już wojennej praktyki,
                        której w armiach cudzoziemskich nabył. Każde żołnierskie oko spoczywało też
                        na nim chętnie. Wysoki, prosty jak trzcina, z podczesanym do góry żółtym
                        wąsem i szwedzką brodą, strojem i postawą przypominał zupełnie pułkowników z
                        trzydziestoletniej wojny. Korycki, z pochodzenia Tatar, w niczem do niego
                        nie był podobny. Małego wzrostu i krępy, spojrzenie miał posępne i dziwnie
                        wyglądał w cudzoziemskim ubiorze, nielicującym z jego wschodnimi rysami.
                        Dowodził pułkiem niemieckiej wybranej piechoty i słynął zarówno z męstwa,
                        jak z mrukliwości i żelaznej dyscypliny, w której żołnierzy swych
                        utrzymywał.</p>
                    <p>— Czekamy rozkazów Waszej Książęcej mości — rzekł Osiński.</p>
                    <pb n="225"/>
                    <p>— Dziękuję za rezolucyą waszmościów, a usługi przyjmuję. Wiem, iż żołnierz
                        słuchać musi i jeślim po waściów posyłał, to dlatego, żem o zakazie nie
                        wiedział. Nie jedną odtąd złą i dobrą chwilę ze sobą przeżyjemy, ale
                        spodziewam się, iż waszmościowie radzi będziecie z nowej służby.</p>
                    <p>— Byleś W. K. Mość był z nas rad i z naszych pułkowników.</p>
                    <p>— Dobrze! — rzekł książę. — Daleko nieprzyjaciel za wami?</p>
                    <p>— Podjazdy blizko, ale główna siła dopiero na ranoby tu zdążyć mogła.</p>
                    <p>— Dobrze. Tedy mamy czas. Każcież waszmościowie przejść waszym pułkom przez
                        majdan, niech je zobaczę, abym poznał, jakiego to przywiedliście mi
                        żołnierza i czy siła będzie z nim można dokazać.</p>
                    <p>Pułkownicy wrócili do pułków i w kilka pacierzy weszli na ich czele do obozu.
                        Towarzystwo z pod górnych chorągwi książęcych sypnęło się jak mrowie, aby
                        widzieć nowych towarzyszów. Szła więc naprzód dragonia królewska, pod
                        kapitanem Gizą, w ciężkich chełmach szwedzkich z wysokimi grzebieniami.
                        Konie pod nimi podolskie, ale dobrane i dobrze wypasione, żołnierz świeży,
                        wypoczęty, w jaskrawej i błyszczącej odzieży, wspaniale na pozór odbijał od
                        wymizerowanych regimentów książęcych, odzianych w podartą i wypłowiałą od
                        deszczów i słońca barwę. Za nimi szedł z pułkiem Osiński, w końcu Korycki.
                        Szmer pochwalny rozległ się między książęcem rycerstwem na widok głębokich
                        szeregów niemieckich. Kolety na nich jednostajne czerwone, na ramionach
                        połyskujące muszkiety. Szli po trzydziestu w rzędzie, krokiem jednostajnym,
                        jakby szedł jeden <pb n="226"/>człowiek, silnym i grzmiącym. A wszystko
                        chłopy rosłe, pleczyste — żołnierz stary, który w niejednym kraju i
                        niejednym ogniu bywał, po większej części weterani z trzydziestoletniej
                        wojny, sprawni, karni i doświadczeni.</p>
                    <p>Gdy nadeszli przed księcia, Osiński krzyknął: „halt!“ i pułk zatrzymał się,
                        jak w ziemię wkopany, oficerowie podnieśli trzciny do góry, a chorąży
                        wzniósł chorągiew i chwiejąc nią po trzykroć, zniżył ją przed księciem.
                        „Vorwärts!“ zawołał Osiński, „Vorwärts!“ powtórzyli oficerowie — i pułk
                        ruszył znów naprzód. Tak samo, a niemal jeszcze sprawniej, zaprezentował
                        swoich Korycki, na który widok uradowały się wszystkie serca żołnierskie, a
                        Jeremi, znawca nad znawcami, aż się w boki wsparł z zadowolenia i patrzył i
                        uśmiechał się, bo właśnie piechoty mu brakło, a pewien był, że lepszej
                        trudnoby mu było w całym świecie znaleźć. Czuł się też na siłach wzmożony i
                        spodziewał się wielkich dzieł wojennych dokonać. Towarzystwo zaś rozmawiało
                        o różnych rzeczach wojskowych i rozmaitych żołnierzach, których po świecie
                        widzieć można.</p>
                    <p>— Dobra jest piechota zaporoska, szczególniej do obrony z za okopu, mówił pan
                        Sleszyński, ale ci jej wytrzymają, bo wyćwiczeńsi.</p>
                    <p>— Ba! Wiele lepsi! — odparł pan Migurski.</p>
                    <p>— Wszelako to ciężki lud — rzecze pan Wierszuł. — Żeby tak na mnie, podjąłbym
                        się z moimi Tatary we dwa dni tak ich zmorzyć, iż trzeciego jużbym ich jako
                        barany mógł wyrzynać.</p>
                    <p>— Co waść gadasz! Niemcy dobrzy żołnierze.</p>
                    <p>A na to ozwał się pan Longinus Podbipięta swoją śpiewną litewską mową:</p>
                    <p>— Jakto Bóg w miłosierdziu swojem różne nacye <pb n="227"/>różnemi cnotami
                        obdarzył. Jako słyszałem, nie masz w świecie nad naszą jazdę, a znowu ani
                        nasza, ani węgierska piechota porównać się z niemiecką nie może.</p>
                    <p>— Bo Bóg jest sprawiedliwy — rzecze na to pan Zagłoba. — Waści naprzykład dał
                        wielką fortunę, wielki miecz i ciężką rękę, a za to mały dowcip.</p>
                    <p>— Już się do niego przypił, jak końska pijawka — rzekł, śmiejąc się, pan
                        Skrzetuski.</p>
                    <p>A pan Podbipięta oczy zmrużył i rzekł ze zwykłą sobie słodyczą:</p>
                    <p>— Słuchać hadko! Waści dał język pono za długi.</p>
                    <p>— Jeśli utrzymujesz, że źle zrobił, dając mi taki, jaki mam, tedy pójdziesz
                        do piekła, razem ze swoją czystością, bo woli Jego chcesz kontrować.</p>
                    <p>— Et, kto tam waści przegada. Gadasz i gadasz.</p>
                    <p>— A wieszże waćpan, czem człowiek różni się od zwierząt?</p>
                    <p>— A czem?</p>
                    <p>— Oto rozumem i mową.</p>
                    <p>— Ot, dałże mu, dał! — rzecze pułkownik Mokrski.</p>
                    <p>— Jeżeli tedy waćpan nie pojmujesz, dlaczego w Polsce najlepsza jazda, a u
                        Niemców piechota, to ja ci to wytłumaczę.</p>
                    <p>— No, dlaczego? dlaczego? — spytało kilka głosów.</p>
                    <p>— Oto gdy Pan Bóg konia stworzył, przyprowadził go przed ludzi, żeby zaś jego
                        dzieło chwalili. A na brzegu stał Niemiec, jako to się oni wszędy wcisną.
                        Pokazuje tedy Pan Bóg konia i pyta się Niemca: co to jest? A Niemiec na to:
                        Pferd! — Co? — powiada Stwórca — to ty na moje dzieło: „pfe!“ mówisz? a nie
                        będziesz ty za to, plucho, na tem stworzeniu jeździł — a jeśli będziesz, to
                        kiepsko. To rzekłszy, Polakowi konia <pb n="228"/>darował. Oto dlaczego
                        polska jazda najlepsza, a zaś Niemcy jak poczęli piechotą za Panem Bogiem
                        drałować, a przepraszać, tak się na najlepszą piechotę wyrobili.</p>
                    <p>— Bardzoś to waść misternie wykalkulował — rzekł pan Podbipięta.</p>
                    <p>Dalszą rozmowę przerwali nowi goście, nadbiegli z doniesieniem, iż jeszcze
                        jakieś wojsko do obozu się zbliża, które nie może być kozackie, bo nie od
                        Konstantynowa, ale całkiem z innej strony, od rzeki Zbrucza nadciąga. Jakoż
                        we dwie godziny później, weszły te chorągwie z takiem grzmieniem trąb i
                        bębnów, że aż książę się rozgniewał i posłał do nich rozkaz, by byli cicho,
                        bo nieprzyjaciel w pobliżu. Pokazało się, iż był to pan strażnik koronny
                        Samuel Łaszcz, sławny zresztą awanturnik, krzywdziciel, warchoł i zabijaka,
                        ale żołnierz wielki. Wiódł on ośmiuset ludzi takiego jak sam pokroju,
                        częścią szlachty, częścią kozaków, którzyby wszyscy, na dobrą sprawę, wisieć
                        powinni. Ale książę Jeremi nie zrażał się swawolą tego żołnierstwa, dufając,
                        że w jego rękach zmienić się na pokorne owieczki muszą, a zaś zaciekłością i
                        męstwem inne braki nagrodzą. Był to tedy szczęśliwy dzień. Wczoraj jeszcze
                        książę, zagrożony odejściem wojewody kijowskiego, już był postanowił wojnę
                        aż do chwili przybytku sił zawiesić i do spokojniejszego kraju się na czas
                        jakiś uchylić — dziś stał znów na czele blizko dwunastotysięcznej armii, a
                        choć Krzywonos pięć razy tyle liczył, jednak ze względu, iż większość wojsk
                        zbuntowanych składała się z czerni, obie siły za równe poczytywane być
                        mogły. Teraz też książę już ani myślał o odpoczynku. Zamknąwszy się z
                        Łaszczem, wojewodą kijowskim, Zaćwilichowskim, Machnickim i Osińskim,
                        naradzał się nad dalszą wojną. Krzywonosowi <pb n="229"/>nazajutrz
                        postanowiono wydać bitwę, a gdyby nie nadszedł, tedy mieli iść ku niemu w
                        odwiedziny.</p>
                    <p>Noc zapadła już głęboka, ale od czasu ostatnich deszczów, które pod Machnówką
                        tak bardzo dokuczały żołnierzom, pogoda utrwaliła się wyborna. Na ciemnem
                        sklepieniu niebios świeciły roje gwiazd złotych. Księżyc wytoczył się wysoko
                        i ubielił wszystkie dachy rosołowskie. W obozie nikt spać nie myślał.
                        Wszyscy odgadli jutrzejszą bitwę i gotowali się do niej, gwarząc po staremu,
                        śpiewając i wielkie sobie rozkosze obiecując. Oficerowie i znaczniejsze
                        towarzystwo, wszyscy w wybornych humorach, zebrali się naokół wielkiego
                        ogniska i zabawiali się szklankami.</p>
                    <p>— Mówże zaś waćpan dalej — wołali na Zagłobę. — Gdyście tedy przez Dniepr
                        przeszli, cóżeście czynili i jakim sposobem dostaliście się do Baru?</p>
                    <p>Pan Zagłoba wychylił kwartę miodu i rzekł:</p>
                    <quote>
                        
                            <l>„...Sed jam nox humida coelo praecipitat</l>
                            <l> Suadentque sidera cadentia somnos,</l>
                            <l> Sed si tantus amor casus cognoscere nostros,</l>
                            <l> Incipiam“..............</l>
                        
                    </quote>
                    <p>— Moi mości panowie! gdybym zaczął wszystko szczegółowie opowiadać, tedy i
                        dziesięciu nocyby nie starczyło, a pewnie i miodu, bo stare gardło, jak
                        stary wóz, smarować trzeba. Dość, gdy waćpaństwu powiem, iżem do Korsunia,
                        do obozu samego Chmielnickiego, z kniaziówną poszedł i z tego piekła
                        bezpieczniem ją wyprowadził.</p>
                    <p>— Jezus Marya! toś chyba waćpan czarował! — zakrzyknął pan Wołodyjowski.</p>
                    <p>— Co prawda, to czarowałem — odpowiedział pan Zagłoba — bom się też tego
                        piekielnego kunsztu, jeszcze <pb n="230"/>za młodych lat, od jednej
                        czarownicy w Azyi wyuczył, która zakochawszy się we mnie, wszystkie arcana
                        czarnoksięskiej sztuki mi dywulgowała. Ale wiele czarować nie mogłem, bo
                        sztuka na sztukę. Pełno tam wróżków i czarownic koło Chmielnickiego, ci tyle
                        mu dyabłów do usług posprowadzali, iż on nimi jak chłopami robi. Spać idzie,
                        to mu dyabeł musi buty ściągać; szaty mu się zakurzą, to je dyabli ogonami
                        trzepią, a on jeszcze gdy pijany, tego lub owego w pysk, że to — powiada —
                        źle służysz!</p>
                    <p>Pobożny pan Longinus przeżegnał się i rzekł:</p>
                    <p>— Z nimi moce piekielne, z nami niebieskie.</p>
                    <p>— Byliby też mnie czarni zdradzili przed Chmielnickim, kto jest i kogo
                        prowadzę, alem ich pewnym sposobem zaklął, że milczeli. Bałem się też, żeby
                        Chmielnicki mnie nie poznał, bom się z nim w Czehrynie, rok temu, ze dwa
                        razy u Dopuła zetknął; było też i kilku innych znajomych pułkowników, ale
                        cóż. Brzuch mnie spadł, broda wyrosła do pasa, włosy do ramion, przebranie
                        resztę zmieniło — więc nikt nie poznał.</p>
                    <p>— Toś waćpan widział samego Chmielnickiego i mówiłeś z nim?</p>
                    <p>— Czym widział Chmielnickiego? Tak, jako waszmościów widzę. Przecie on mnie
                        jako szpiega na Podole wysłał, żebym jego manifesty chłopstwu po drodze
                        rozdawał. Piernacz mnie dał dla bezpieczeństwa od Ordy, tak że już z pod
                        Korsunia jechałem wszędy bezpiecznie. Jak mnie chłopi, albo niżowi spotkali,
                        tak ja im piernacz pod nos i mówię: „powąchajcie to, ditki, i idźcie do
                        dyabła!“ Kazałem też sobie dawać wszędy jeść i pić suto, a oni dawali — i
                        podwody także, czemum był rad i już ciągle na moją niebogę kniaziównę
                        patrzyłem, aby <pb n="231"/>po takich wielkich fatygach i strachu wypoczęła.
                        Mówię tedy waćpaństwu, że nimem dojechał do Baru, to już się tak odżywiła,
                        że mało sobie ludziska tam w Barze oczu za nią nie powypatrywali. Jest tam
                        wiele gładkich panien, gdyż się szlachta z dalekich okolic pozjeżdżała, ale
                        tak im właśnie do niej, jako sowom do kraski. Miłują ją też ludzie — a i
                        waszmościowie byście ją miłowali, gdybyście znać mogli.</p>
                    <p>— Pewnie, że nie byłoby inaczej! — rzekł mały pan Wołodyjowski.</p>
                    <p>— Ale czemużeś waszmość aż do Baru wędrował? — pytał pan Migurski.</p>
                    <p>— Bom sobie powiedział, że nie stanę, póki do bezpiecznego miejsca nie
                        przybędę — więc też i małym zameczkom nie ufałem, myśląc, że przecie bunt
                        może do nich dojść. A do Baru choćby i doszedł, toby sobie zęby na nim
                        połamał. Tam pan Andrzej Potocki potężnie mury obsadził i tyle dba o
                        Chmiela, ile ja o próżną szklankę. Co waszmościowie myślicie, żem źle
                        uczynił, tak daleko od ognia odjeżdżając? A toż mnie pewnie ów Bohun gonił,
                        a gdyby był dogonił, tedy mówię waszmościom, marcepanby ze mnie dla psów
                        zrobił. Wy jego nie znacie, ale ja go znam. Niech go tam dyabli porwą! Póty
                        nie będę miał spokoju, póki jego nie powieszą. Dajże mu Boże tak szczęśliwy
                        koniec — amen! Pewnie też nikogo sobie tak nie zakarbował, jako mnie. Brr!
                        gdy o tem pomyślę, aż mnie się zimno robi. Dlatego to i napitków chętniej
                        teraz zażywam, chociaż z natury pić nie lubię.</p>
                    <p>— Co waćpan mówisz — odezwał się pan Podbipięta — toż pijesz, brateńku, jak
                        żóraw studzienny.</p>
                    <p>— Nie zaglądaj waćpan do studni, bo mądrego na <pb n="232"/>dnie nie
                        obaczysz. Ale mniejsza z tem. Jadąc tedy z piernaczem i manifestami
                        Chmielnickiego, wielkich przeszkód nie doznałem. Przybywszy do Winnicy,
                        znalazłem tam chorągiew obecnego tu w obozie pana Aksaka, alem się przecie
                        dziadowskiej skóry jeszcze nie pozbywał, bom się chłopstwa bał. Jenom się
                        manifestów zbył. Jest tam rymarz, któren się zowie Suhak, i dla zaporożców
                        szpiegował, a wiadomość Chmielnickiemu posyłał. Przez tego manifesty
                        odesłałem, wypisawszy na nich takie sentencye, że chyba go Chmiel każe ze
                        skóry obedrzeć, gdy je przeczyta. Ale tymczasem, pod samym Barem, taka mnie
                        przygoda spotkała, żem mało przy brzegu nie utonął.</p>
                    <p>— Jakże to było? jakże?</p>
                    <p>— Spotkałem pijanych żołnierzów, swawolników, którzy usłyszeli, jakom do
                        kniaziówny mówił: <hi>waćpanna</hi>, bom się też nie bardzo już i strzegł,
                        jako to blizko swoich. Tak tedy: co to za dziad i co to za szczególne
                        chłopię, do którego się mówi: „waćpanna?“ Kiedy spojrzą na kniaziównę: aż tu
                        uroda jak malowanie! Dalejże do nas. Ja w kąt moją niebogę, zastawiłem ją
                        sobą i do szabli...</p>
                    <p>— To dziw — przerwał Wołodyjowski — żeś waćpan za dziada przebranym będąc,
                        miał szablę przy boku.</p>
                    <p>— Hę? — rzekł Zagłoba — że miałem szablę? A kto waćpanu powiedział, że miałem
                        szablę? Nie miałem, jenom żołnierską pochwycił, co leżała na stole. Bo to
                        było w karczmie w Szypińcach. Położyłem w mgnieniu oka dwóch napastników. Ci
                        do bandoletów! Krzyczę: stójcie, sobaki, bom szlachcic! Aż tu wołają: „alt!
                        alt!“ jedzie podjazd! Pokazało się, że to nie był podjazd, jeno pani
                        Sławoszewska z eskortą, którą syn w pięćdziesiąt koni odprowadzał — młode
                        chłopię. Dopiero tamtych <pb n="233"/>pohamowali. A ja do pani z oracyą.
                        Takem ją rozczulił, że zaraz jej upusty w oczach się otworzyły. Wzięła
                        kniaziównę do karety i ruszyliśmy do Baru. Ale myślicie waćpaństwo, że na
                        tem koniec? Gdzie tam...</p>
                    <p>Nagle pan Sleszyński przerwał opowiadanie:</p>
                    <p>— Patrzcieno waszmościowie — rzekł — czy to tam świt, czy co?</p>
                    <p>— O! nie może być! — odparł pan Skrzetuski. — Za wczesna pora.</p>
                    <p>— To w stronie Konstantynowa!</p>
                    <p>— Tak jest. Ano widzicie: coraz jaśniej!</p>
                    <p>— Jako żywo, to łuna!</p>
                    <p>Na te słowa twarze spoważniały, wszyscy zapomnieli o opowiadaniu, zerwali się
                        na równe nogi.</p>
                    <p>— Łuna! łuna! — powtórzyło kilka głosów.</p>
                    <p>— To Krzywonos nadszedł z pod Połonnego.</p>
                    <p>— Krzywonos z całą potęgą.</p>
                    <p>— Przednie straże musiały podpalić miasto, lub wsie poblizkie.</p>
                    <p>A wtem zabrzmiały ciche trąbki alarmowe; jednocześnie stary Zaćwilichowski
                        pojawił się nagle między rycerstwem.</p>
                    <p>— Mości panowie! — rzekł — przyszły podjazdy z wieściami. Nieprzyjaciel w
                        oczach! zaraz ruszamy! Do chorągwi! do chorągwi!...</p>
                    <p>Oficerowie ruszyli co prędzej do swoich pułków. Czeladź potłumiła ogniska i
                        po chwili ciemność zapanowała w obozie. Tylko w dali, od strony
                        Konstantynowa, niebo czerwieniło się coraz szerzej, coraz silniej, przy
                        którym blasku bladły i gasły stopniowo gwiazdy. I znów zabrzmiały ciche
                        trąbki. Grano wsiadanego przez munsztuk. Niewyraźne masy ludzi i koni
                        poczęły się <pb n="234"/>poruszać. Śród ciszy słychać było tętent koni,
                        miarowe kroki piechurów, a wreszcie głuchy turkot armat Wurcla; czasem
                        zabrzękły muszkiety, lub rozległy się głosy komendy. Było coś groźnego i
                        złowrogiego w tym nocnym pochodzie, przysłoniętym pomroką, w tych głosach,
                        szmerach, brzękaniu żelaztwa, połysku zbroi i mieczów. Chorągwie spuszczały
                        się ku konstantynowskiej drodze i płynęły nią w stronę pożaru, podobne do
                        jakiegoś olbrzymiego smoka czy węża, pełznącego wśród ciemności. Ale pyszna
                        lipcowa noc miała się już ku schyłkowi. W Rosołowcach poczęły kury piać,
                        podając sobie głosy przez całe miasto. Mila drogi dzieliła Rosołowce od
                        Konstantynowa, więc zanim wojska w wolnym pochodzie przeszły połowę drogi, z
                        poza łuny pożarnej wychyliła się i jutrzenka blada, jakby przerażona, i
                        nasycała coraz bardziej światłem powietrze, wydobywając z cienia lasy,
                        zagaje, białą wstęgę gościńca i idące po nim wojska. Teraz wyraźnie można
                        już było odróżnić ludzi, konie i zbite szeregi piechurów. Podniósł się
                        ranny, chłodny wietrzyk i łopotał chorągwiami nad głowami rycerzy.</p>
                    <p>Szli naprzód Tatarzy Wierszułła, za nimi kozacy Poniatowskiego, potem
                        dragonia, armaty Wurcla, a piechoty i husarye na ostatku. Pan Zagłoba jechał
                        przy Skrzetuskim, ale wiercił się jakoś na kulbace i widać było, że wobec
                        blizkiej bitwy niepokój go ogarnia.</p>
                    <p>— Mości panie? — rzekł do Skrzetuskiego, szepcząc cicho, jakby się bał, by go
                        kto nie podsłuchał.</p>
                    <p>— A co waszmość powiesz?</p>
                    <p>— Czy to husarze pierwsi uderzą?</p>
                    <p>— Mówiłeś waćpan, żeś stary żołnierz, a nie wiesz, że husarzy konserwuje się
                        do rozstrzygnięcia bitwy, w chwili, gdy nieprzyjaciel najbardziej siły
                        wytęży.</p>
                    <pb n="235"/>
                    <p>— Wiem ci ja to, wiem, alem się chciał upewnić.</p>
                    <p>Nastała chwila milczenia. Poczem pan Zagłoba zniżył głos jeszcze bardziej i
                        pytał dalej:</p>
                    <p>— Czy to Krzywonos z całą potęgą?</p>
                    <p>— Tak jest.</p>
                    <p>— A ile prowadzi?</p>
                    <p>— Razem z czernią sześćdziesiąt tysięcy ludzi.</p>
                    <p>— O do dyabła! — rzekł pan Zagłoba.</p>
                    <p>Skrzetuski uśmiechnął się pod wąsem.</p>
                    <p>— Nie myśl waćpan, że ja się boję — szeptał dalej Zagłoba — ale mam krótki
                        oddech i nie lubię tłoku, bo gorąco, a jak gorąco, to już nic po mnie. Bodaj
                        to w pojedynkę sobie radzić! Człek przynajmniej fortelów może zażyć, a tu
                        nic i po fortelach. Nie głowa, jeno ręce wygrywają. Tu ja głupi przy panu
                        Podbipięcie. Mam na brzuchu te dwieście czerwonych złotych, co mi je książę
                        darował, ale wierzaj mi waszmość, że brzuch wolałbym mieć gdzieindziej. Tfu!
                        tfu! nie lubię ja tych wielkich bitew! Niech je zaraza tłucze!</p>
                    <p>— Nic waści nie będzie. Nabierz ducha.</p>
                    <p>— Ducha? Tego ja się tylko przecie boję, że męstwo roztropność we mnie
                        zwycięży. Nadtom zapalczywy. A miałem zły omen: gdyśmy siedzieli przy
                        ognisku, dwie gwiazdy spadły. Kto je wie? Może która moja.</p>
                    <p>— Za dobre uczynki Bóg waszmości nagrodzi i w zdrowiu zachowa.</p>
                    <p>— Byle mi zawcześnie nagrody nie obmyślił.</p>
                    <p>— Czemużeś nie został przy taborach?</p>
                    <p>— Myślałem, że przy wojsku bezpieczniej.</p>
                    <p>— Bo i tak jest. Obaczysz waćpan, że to nic wielkiego. My już zwyczajni, a
                        consuetudo altera natura. Ot, już Słucz i Wiszowaty staw.</p>
                    <pb n="236"/>
                    <p>Istotnie, wody Wiszowatego stawu, oddzielone od Słuczy długą groblą, zabłysły
                        w oddaleniu. Wojska zatrzymały się naraz na całej linii.</p>
                    <p>— Czy to już? — spytał pan Zagłoba.</p>
                    <p>— Książę szyk będzie sprawiał — odparł pan Skrzetuski.</p>
                    <p>— Nie lubię tłoku! — powtarzam waści — nie lubię tłoku.</p>
                    <p>— Husarya na prawe skrzydło! — rozległ się głos służbowego, który od księcia
                        przypadł do pana Jana.</p>
                    <p>Rozwidniło się zupełnie. Łuna zbladła w blaskach wschodzącego słońca,
                        złociste promienie odbiły się w ostrzach husarskich kopii i zdało się, że
                        nad rycerzami płoną tysiące świec. Po sprawieniu szyków, wojsko, nie
                        ukrywając się już dłużej, zaśpiewało w jeden głos: <hi>„Witajcie podwoje
                            zbawienia!“</hi> Potężna pieśń rozbiegła się po rosach, uderzyła się o
                        bór sosnowy i odbita echem, wzleciała ku niebu.</p>
                    <p>Nareszcie brzeg po drugiej stronie grobli zaczernił się, jak okiem sięgnąć,
                        chmarami kozactwa; pułki płynęły za pułkami, konni zaporożcy, zbrojni w
                        długie spisy, pieszy lud z samopałami i fale chłopstwa, zbrojnego w kosy,
                        cepy i widły. Za nimi widać było, jak we mgle, olbrzymi tabor, niby miasto
                        ruchome. Skrzypienie tysięcy wozów i rżenie koni dochodziło aż do uszu
                        książęcych żołnierzy. Kozactwo jednak szło bez zwykłych wrzasków, bez wycia
                        i zatrzymało się po drugiej stronie grobli. Dwie przeciwne potęgi patrzyły
                        czas jakiś na się w milczeniu.</p>
                    <p>Pan Zagłoba, trzymając się ciągle przy Skrzetuskim, spoglądał na owo morze
                        ludzkie i mruczał:</p>
                    <p>— Jezu Chryste, pocóżeś stworzył tyle tego <pb n="237"/><!-- choice>
                            <orig>tałałajstwa</orig>
                            --><corr>tałatajstwa</corr><!--
                        </choice -->! To chyba sam Chmielnicki z czernią i wszystkiemi wszami. Nie
                        rozpustaże to, powiedz mi waszmość? Czapkami nas pokryją. A tak dobrze
                        przedtem bywało w Ukrainie! Walą się i walą! bogdaj was dyabli w piekle
                        walili! I wszystko to na naszą skórę. Bogdaj ich nosacizna zżarła!...</p>
                    <p>— Nie klnij waść. Dziś niedziela.</p>
                    <p>— A prawda, dziś niedziela, lepiejby o Bogu pomyśleć. Pater noster qui es in
                        coelis... Żadnego respektu od tych łajdaków spodziewać się nie można...
                        Sanctificetur nomen tuum... Co to się będzie dziać na tej grobli!...
                        Adveniat regnum tuum... Już we mnie dech zaparło... Fiat voluntas tua...
                        Bodajeście wyzdychali, hamany mężobójcze!... Patrzno waść! Co to?</p>
                    <p>Oddział złożony z kilkuset ludzi oderwał się od czarnej masy i sunął
                        bezładnie ku grobli.</p>
                    <p>— To harcownik — rzecze pan Skrzetuski. — Zaraz nasi ku nim wyjadą.</p>
                    <p>— Czy to już koniecznie bitwa się zacznie?</p>
                    <p>— Jak Bóg na niebie.</p>
                    <p>— Niech to dyabli porwą. (Tu zły humor pana Zagłoby nie miał już miary). A
                        waść, to patrzysz jakby na teatrum w mięsopust — wykrzyknął z niechęcią do
                        Skrzetuskiego — jakby nie o waści skórę chodziło!</p>
                    <p>— My już zwyczajni — mówiłem.</p>
                    <p>— I pewnie na harce ruszysz?</p>
                    <p>— Nie bardzo to przystoi rycerzom z pod górnych znaków na pojedynkę z takim
                        nieprzyjacielem się bić; nie czyni tego, kto powagę kocha. Ale w tych
                        czasach nikt nie ma względu na godność.</p>
                    <p>— Idą już i nasi, idą — wykrzyknął pan Zagłoba, <pb n="238"/>widząc kraśną
                        linię dragonów Wołodyjowskiego, posuwającą się truchtem ku grobli.</p>
                    <p>Za nimi ruszyło po kilkanaście ochotnika z pod każdej chorągwi. Poszli między
                        innymi: rudy Wierszuł, Kuszel, Poniatowski, dwóch Karwiczów, a z pod
                        husarskiego znaku pan Longinus Podbipięta.</p>
                    <p>Odległość między dwoma oddziałami zaczęła się zmniejszać gwałtownie.</p>
                    <p>— Pięknych rzeczy będziesz waść świadkiem — rzekł Skrzetuski do pana Zagłoby.
                        — Uważ szczególniej Wołodyjowskiego i Podbipiętę. Wielcy to rycerze.
                        Dojrzysz ich waść?</p>
                    <p>— Dojrzę.</p>
                    <p>— To patrz, sam się rozłakomisz.</p>
                </div>
                <pb n="239"/>
                <div type="chapter">
                    <head>ROZDZIAŁ XV.</head>
                    <p>Ale wojownicy, zbliżywszy się do siebie, zatrzymali konie i poczęli naprzód
                        się lżyć wzajemnie.</p>
                    <p>— Bywajcie! bywajcie! zaraz tu psy waszem padłem nakarmimy! — wołali książęcy
                        żołnierze.</p>
                    <p>— Wasze i dla psów się nie godzi.</p>
                    <p>— Pognijecie w tym stawie, zbóje bezecni!</p>
                    <p>— Komu pisano, te zgnije. Was tu prędzej ryby oszczypią.</p>
                    <p>— Z widłami do gnoju, chamy! Lepiej wam to przystoi, niż szabla.</p>
                    <p>— Chociaż my chamy, ale synki nasze będą szlachta, bo się z waszych panienek
                        porodzą!</p>
                    <p>Jakiś kozak, widno zadnieprzański, wysunął się naprzód i złożywszy dłonie
                        koło ust, wołał potężnym głosem:</p>
                    <p>— U kniazia dwie synowice! powiedzcie mu, żeby je Krzywonosowi
                        przysłał...</p>
                    <p>Panu Wołodyjowskiemu aż pociemniało w oczach z wściekłości, gdy to
                        bluźnierstwo usłyszał, i w tejże chwili wypuścił konia na zaporożca.</p>
                    <p>Poznał go zdala pan Skrzetuski, stojąc na prawem skrzydle z husarzami, i
                        krzyknął na Zagłobę:</p>
                    <pb n="240"/>
                    <p>— Wołodyjowski leci! Wołodyjowski! patrz waść! tam! tam!</p>
                    <p>— Widzę! — wołał pan Zagłoba. — Już go dopadł! Już się biją! Raz! dwa!
                        dalejże po nim! Widzę doskonale! Ocho, już! To gracz, niech go las
                        ogarnie!</p>
                    <p>Istotnie w drugiem złożeniu bluźnierca padł na ziemię, jak gromem rażony — i
                        padł głową ku swoim, na złą im wróżbę.</p>
                    <p>A wtem wyskoczył drugi, ubrany w czerwony kontusz, zdarty z jakiegoś
                        szlachcica. Dopadł on pana Wołodyjowskiego trochę z boku, ale koń mu w
                        chwili samego cięcia utknął. Pan Wołodyjowski zaś zwrócił się i wtedy to
                        można było poznać mistrza, bo dłonią tylko samą poruszył, robiąc ruch tak
                        lekki i miękki, że prawie niewidoczny, a jednak szabla zaporożca furknęła w
                        górę, pan Wołodyjowski zaś za kark go ucapił i porwał wraz z koniem ku
                        swoim.</p>
                    <p>— Braty rydnyje, spasajte! — wołał jeniec.</p>
                    <p>Ale oporu nie dawał, wiedząc, że w razie najmniejszego, szablą będzie
                        natychmiast przeszyty — jeszcze konia piętami bił, by podążał — i tak go
                        wiódł pan Wołodyjowski, jak wilk kozę.</p>
                    <p>Sypnęło się na ten widok z obu stron po kilkunastu wojownika, bo więcej na
                        wązkiej grobli nie mogło się pomieścić. Przypadali tedy do siebie
                        pojedyńczo. Mąż zwierał się z mężem, koń z koniem, szabla z szablą i był to
                        cudny widok tego szeregu pojedynków, na które oba wojska patrzyły z
                        największą ciekawością, wróżąc sobie z nich o dalszem powodzeniu. Poranne
                        słońce świeciło nad walczącymi, a powietrze tak było przeźroczyste, że
                        prawie twarze można było z obu stron odróżnić. Myślałby kto, patrząc zdala,
                        że to <pb n="241"/>turniej jakowy, lub zabawa. Czasem jednak koń wylatywał z
                        zamętu bez jeźdźca; czasem trup wpadał z grobli w jasną szybę wody, która
                        rozpryskiwała się w złote iskry, a potem szła kolistą falą od brzegu coraz
                        dalej, i dalej.</p>
                    <p>Rosło serce żołnierzom obu wojsk, patrzącym na męstwo swych rycerzy, i ochota
                        do boju. Każdy ku swoim słał życzenia; nagle pan Skrzetuski w ręce klasnął,
                        aż zadźwięczały karwasze, i wykrzyknął:</p>
                    <p>— Wierszuł zginął! padł razem z koniem — patrzcie, siedział na tym
                        białym!</p>
                    <p>Ale Wierszuł nie zginął, chociaż istotnie padł razem z koniem, bo przewrócił
                        obydwóch olbrzymi Pułjan, dawny kozak księcia Jeremiego, dziś drugi po
                        Krzywonosie dowódca. Był to słynny harcownik i nigdy tej gry nie opuszczał.
                        Silny tak, iż z łatwością mógł złamać dwie od razu podkowy, uchodził za
                        niezwyciężonego w pojedyńczej walce. Przewróciwszy Wierszuła, uderzył na
                        dzielnego oficera Kuroszlachcica i przeciął go strasznie, bo prawie aż do
                        kulbaki. Inni cofnęli się przerażeni, co widząc, pan Longinus zwrócił ku
                        niemu swoją inflancką kobyłę.</p>
                    <p>— Pohybnesz! — krzyknął Pułjan, widząc zuchwałego męża.</p>
                    <p>— Cóż robić? — odpowiedział pan Podbipięta, wznosząc szablę do cięcia.</p>
                    <p>Nie miał on jednak swego zerwikaptura, bo go do zbyt wielkich celów
                        przeznaczył, aby się nim w pojedynczej walce posługiwać; zostawił go więc w
                        rękach wiernego pachołka przy szeregu; miał zaś tylko lekką batorówkę o
                        błękitnawej, pisanej złotem klindze. Wytrzymał pierwsze jej cięcie Pułjan,
                        choć zaraz poznał, <pb n="242"/>że ma z nielada zapaśnikiem do czynienia, bo
                        mu aż szabla w garści zadrżała — wytrzymał jednak i drugie i trzecie,
                        poczem, czy większą przeciwnika biegłość w szermierce poznał, czy może wobec
                        obu stron swoją straszliwą siłą pochlubić się pragnął, czy, przyparty do
                        skraju grobli, obawiał się, aby nie być przez ogromne bydlę pana Longina do
                        wody wepchniętym, dość, że odbiwszy ostatnie cięcie, konia z koniem bokami
                        zestosował i wpół Litwina w potężne ramiona uchwycił.</p>
                    <p>I zczepili się tak, jako dwa niedźwiedzie, gdy o samicę w czasie rui walczą,
                        owinęli się koło siebie jak dwie sosny, które z jednego pnia wyrósłszy,
                        wzajemnie się okręcą i prawie jedno drzewo utworzą.</p>
                    <p>Wszyscy dech wstrzymali i w milczeniu patrzyli na walkę tych zapaśników, z
                        których każdy za największego siłacza między swymi uchodził. Oni zaś —
                        rzekłbyś: naprawdę zrośli się w jedno ciało — bo długi czas pozostali bez
                        ruchu. I tylko twarze ich stały się czerwone, i tylko z żył, które
                        wyskoczyły im na czoła, z wygiętych jak łuki grzbietów, można było pod tym
                        straszliwym spokojem poznać nadludzkie wytężenie ramion, które gniotły się
                        nawzajem w uścisku.</p>
                    <p>Nakoniec obaj poczęli dygotać. Ale stopniowo twarz pana Longina stawała się
                        coraz czerwieńsza, a twarz watażki coraz sińsza. Upłynęła jeszcze chwila.
                        Niepokój patrzących wzrastał. Nagle milczenie przerwał głuchy, przyduszony
                        głos:</p>
                    <p>— Puskaj...</p>
                    <p>— Nie... braciaszku!... — odpowiedział drugi głos.</p>
                    <p>Jeszcze chwila: wtem chrobotnęło coś okropnie, dał się słyszeć jęk, jakby z
                        podziemia — fala czarnej <pb n="243"/>krwi buchnęła z ust Pułjana i głowa mu
                        zwisła na ramię.</p>
                    <p>Wtedy pan Longinus podniósł go z kulbaki i zanim patrzący mieli czas
                        pomyślić, co się stało, przerzucił go na swoje siodło, poczem ruszył rysią
                        ku swoim.</p>
                    <p>— Vivat! — krzyknęli wiśniowiecczycy.</p>
                    <p>— Na pohybel! — odpowiedzieli zaporożcy.</p>
                    <p>I zamiast się zmieszać klęską swego wodza, tem zacięciej uderzyli na
                        nieprzyjaciół. Zawrzała walka tłumna, którą ciasnota miejsca tem
                        zacieklejszą czyniła. I byliby mołojcy, mimo całego męstwa, ulegli pewnie
                        większej szermierskiej wprawie przeciwników, gdyby nie to, że od taboru
                        Krzywonosowego dały się nagle słyszeć trąby, wołające ich do odwrotu.</p>
                    <p>Cofnęli się natychmiast, a przeciwnicy, postawszy chwilę, by okazać, iż
                        odzierżyli pole, zawrócili również ku swoim. Grobla opustoszała, zostały
                        tylko na niej trupy ludzkie i końskie, jakby zapowiedź tego, co się dziać
                        będzie — i czerniała ta droga śmierci między dwoma wojskami — jeno lekki
                        powiew wiatru pomarszczył gładką powierzchnię jeziora i zaszumiał żałośnie w
                        liściach wierzb, stojących tu i owdzie nad brzegami stawu.</p>
                    <p>Tymczasem ruszyły Krzywonosowe pułki, jakby nieprzejrzane okiem stada szpaków
                        i siewek. Szła naprzód czerń, za nią sforna piechota zaporoska, i sotnie
                        konne, i ochotnicy Tatarowie i artylerya kozacka, a wszystko bez wielkiego
                        ładu. Pchali się jedni przez drugich, szli „na głowę“, pragnąc liczbą
                        niezmierną sforsować groblę, a potem zalać i pokryć wojsko książęce. Dziki
                        Krzywonos wierzył w pięść i szablę, nie w sztukę wojenną, dlatego parł całą
                        siłą do ataku i kazał pułkom <pb n="244"/>idącym z tyłu popychać przednie,
                        aby choć po niewoli iść musiały. Kule armatnie poczęły pluskać po wodzie
                        nakształt dzikich łabędzi i nurów, nie czyniąc zresztą, z powodu odległości,
                        szkody w książęcych wojskach, ustawionych w szachownicę po drugiej stronie
                        stawu. Powódź ludzka zalała groblę i szła naprzód bez przeszkody; część owej
                        fali, dosięgnąwszy rzeki, szukała przez nią przeprawy, i nie znajdując,
                        wracała znów ku grobli — i szli tak gęsto, że, jak później mówił Osiński, po
                        łbach konno możnaby było przejechać, i pokryli tak groblę, że piędzi wolnej
                        ziemi nie zostało.</p>
                    <p>Patrzył na to Jeremi z wyższego brzegu i brwi marszczył, a z oczu szły mu
                        błyskawice ku tym tłumom, widząc zaś bezład i przepychanie się
                        Krzywonosowych pułków, rzekł do obersztera Machnickiego:</p>
                    <p>— Po chłopsku nieprzyjaciel z nami poczyna i na sztukę wojenną nie dbając,
                        obławą idzie, ale nie dojdzie.</p>
                    <p>Tymczasem, jakby wbrew jego słowom, doszli już do połowy grobli i zatrzymali
                        się zdziwieni i zaniepokojeni milczeniem wojsk książęcych. Ale właśnie w tej
                        chwili zrobił się ruch między temi wojskami — i cofnęły się, zostawiając
                        między sobą a groblą obszerne puste półkole, które miało być polem
                        walki.</p>
                    <p>Poczem piechoty Koryckiego rozstąpiły się, odsłaniając zwrócone ku grobli
                        paszcze armat Wurcla, a w kącie, utworzonym przez Słucz i groblę,
                        połyskiwały w nadbrzeżnych zaroślach muszkiety Niemców Osińskiego.</p>
                    <p>I zaraz dla ludzi wojny widocznem było, na czyją tu stronę musi paść
                        zwycięstwo. Tylko tak szalony watażka, jak Krzywonos, mógł porywać się na
                        bitwę w takich warunkach, w których całą potęgą nie mógłby <pb n="245"
                        />zdobyć nawet przeprawy, gdyby Wiśniowiecki chciał mu jej bronić.</p>
                    <p>Ale książę umyślnie postanowił puścić część jego sił za groblę, by ją otoczyć
                        i zetrzeć. Wielki wódz korzystał z zaślepienia przeciwnika, któren nawet i
                        na to nie baczył, że ludziom swoim, walczącym na drugim brzegu, będzie mógł
                        przychodzić w pomoc tylko wązkiem przejściem, przez które znaczniejszych
                        oddziałów niepodobna od razu przeprawić. Więc praktycy wojenni patrzyli ze
                        zdumieniem na czyn Krzywonosa, którego nic nie zmuszało do tak szalonego
                        kroku.</p>
                    <p>Zmuszała go tylko ambicya i pragnienie krwi. Oto watażka dowiedział się, że
                        Chmielnicki, pomimo przewagi wysłanych pod Krzywonosem sił, lękając się o
                        rezultat bitwy z Jeremim, szedł całą potęgą swoim w pomoc. Do Krzywonosa
                        przyszły rozkazy, by bitwy nie staczał. Ale właśnie dlatego Krzywonos
                        postanowił ją stoczyć — i śpieszył się.</p>
                    <p>Wziąwszy Połonne, rozsmakował się we krwi i nie chciał się nią dzielić,
                        dlatego śpieszył się. Straci połowę ludzi — to cóż z tego! Ale resztą zaleje
                        szczupłe siły książęce i w pień wytnie. Głowę Jeremiego poniesie
                        Chmielnickiemu w podarunku.</p>
                    <p>Tymczasem fale czerni dosięgły końca grobli, nakoniec przeszły ją i rozlały
                        się po owem półkolu, zostawionem przez wojska Jeremiego. Ale w tejże chwili
                        ukryta piechota Osińskiego dała im w bok ognia; z armat Wurcla wykwitły
                        długie smugi dymu, ziemia zatrzęsła się od huku i bitwa rozpoczęła się na
                        całej linii.</p>
                    <p>Dymy przesłoniły brzegi Słuczy, staw, groble i samo pole, tak iż nic nie było
                        widać; czasem tylko zamigotały czerwone barwy dragonów, czasem błysnęły <pb
                            n="246"/>grzebienie nad lecącymi hełmami i wrzało w onej chmurze
                        okropnie. W mieście bito we wszystkie dzwony, których jęk żałosny mieszał
                        się z basowym rykiem armat. Z taboru waliły ku grobli coraz nowe i nowe
                        pułki.</p>
                    <p>Te zaś, które ją przeszły i dostały się na drugą stronę stawu, rozciągnąwszy
                        się w mgnieniu oka w długą linią, uderzyły z wściekłością na książęce
                        chorągwie. Bitwa rozciągnęła się od jednego końca stawu aż do skrętu rzeki i
                        błotnistych łąk, ówczesnego mokrego lata zalanych.</p>
                    <p>Czerń i niżowi musieli zwyciężyć lub zginąć, mając za sobą wodę, ku której
                        spierały ją ataki piechoty i jazdy książęcej.</p>
                    <p>Gdy husarya ruszyła naprzód, pan Zagłoba, choć oddech miał krótki i tłoku nie
                        lubił, skoczył przecie z innymi, bo zresztą i nie mógł inaczej uczynić, bez
                        narażenia się na stratowanie. Leciał tedy, przymknąwszy oczy, a w głowie
                        latały mu z błyskawicową szybkością myśli! „Na nic fortele! na nic fortele!
                        głupi wygrywa, mądry ginie!“ Potem ogarnęła go złość na wojnę, na kozaków,
                        na husarzy i na wszystkich w świecie. Zaczął kląć — i modlić się. Powietrze
                        świszczało mu w uszach, tamowało oddech w piersi — nagle uderzył się o coś
                        koniem, poczuł opór, więc otworzył oczy i cóż ujrzał: oto kosy, szable,
                        cepy, mnóstwo rozpalonych twarzy, oczu, wąsów... a wszystko to niewyraźne,
                        niewiadomo czyje, wszystko drgające, skaczące, wściekłe. Wtedy porwała go
                        ostatnia pasya na tych nieprzyjaciół, że nie uciekli do dyabła, że leźli w
                        oczy i że zmuszali go do bitwy. Chcecie, to macie! — pomyślał — i począł
                        ciąć ślepo na wszystkie strony. Czasem przecinał <pb n="247"/>powietrze, a
                        czasem czuł, iż ostrze mu grzęźnie w coś miękkiego. Jednocześnie czuł, że
                        jeszcze żyje, i to dodawało mu nadzwyczajnie otuchy. Bij! Zabij! — ryczał
                        jak bawół — nakoniec owe wściekłe twarze znikły mu z oczu, a natomiast
                        ujrzał mnóstwo pleców, wierzchów od czapek, a krzyki mało mu uszu nie
                        rozdarły.</p>
                    <p>— Zmykają? — przemknęło mu przez głowę. — Tak jest! — Wtedy odwaga wezbrała w
                        nim bez miary.</p>
                    <p>— Złodzieje! — krzyknął. — Tak to szlachcie stawacie?</p>
                    <p>I skoczył między uciekających, minął wielu i zamieszawszy się w gęstwinie, z
                        większą już przytomnością pracować począł. Tymczasem towarzysze jego
                        przyparli niżowców do brzegów Słuczy, porośniętych dość gęsto drzewami — i
                        gnali ich wzdłuż brzegu do grobli, nikogo żywcem nie biorąc, bo czasu nie
                        stawało.</p>
                    <p>Nagle pan Zagłoba poczuł, że koń poczyna się pod nim rozpierać, a
                        jednocześnie spadło nań coś ciężkiego i obwinęło mu całą głowę, tak iż
                        otoczyła go ciemność zupełna.</p>
                    <p>— Mości panowie! ratujcie! — krzyknął, bijąc piętami konia.</p>
                    <p>Rumak jednak, widocznie zmorzony ciężarem jeźdźca, jęczał tylko i stał w
                        miejscu.</p>
                    <p>Pan Zagłoba słyszał wrzask, krzyki przelatujących koło siebie jeźdźców, potem
                        cały ten huragan przeleciał i naokół nastała względna cisza.</p>
                    <p>I znowu myśli tak szybkie, jak strzały tatarskie, poczęły mknąć przez jego
                        głowę.</p>
                    <pb n="248"/>
                    <p>— Co to jest? co się stało? Jezus Marya! wzięto mnie w niewolę!</p>
                    <p>I na czoło wystąpiły mu krople zimnego potu. Widocznie owinięto mu głowę tak
                        samo, jak on niegdyś Bohunowi. Ten ciężar, który czuje na ramieniu, to dłoń
                        hajdamacka. Ale czemuż go nie prowadzą, lub nie zabijają? czemu stoi w
                        miejscu?</p>
                    <p>— Puszczaj, chamie! — krzyknął wreszcie przyduszonym głosem.</p>
                    <p>Milczenie.</p>
                    <p>— Puszczaj, chamie! Daruję cię zdrowiem.</p>
                    <p>Żadnej odpowiedzi.</p>
                    <p>Pan Zagłoba raz jeszcze uderzył piętami w boki konia, ale znowu bez skutku.
                        Zatknięte bydlę rozkraczyło się jeszcze szerzej i stało w miejscu.</p>
                    <p>Wówczas ostatnia pasya pochwyciła nieszczęsnego jeńca i dobywszy noża z
                        pochwy, wiszącej mu na brzuchu, dał straszne pchnięcie w tył za siebie.</p>
                    <p>Ale nóż przeciął tylko powietrze.</p>
                    <p>Wtedy Zagłoba porwał obu rękoma za ową zasłonę, obwijającą mu głowę, i zerwał
                        ją w mgnieniu oka.</p>
                    <p>— Co to jest?</p>
                    <p>Hajdamaków niema. Naokół pusto. Zdala tylko widać w dymie przelatujących
                        kraśnych dragonów Wołodyjowskiego, a o kilkanaście stai dalej migocą zbroje
                        husarzy, którzy gnają resztki niedobitków, zawracając je z pola ku
                        wodzie.</p>
                    <p>Natomiast u nóg pana Zagłoby leży pułkowa chorągiew zaporoska. Widocznie
                        uciekający kozak cisnął ją tak, że drzewcem wsparła się na ramieniu pana
                        Zagłoby, a płachtą pokryła mu głowę.</p>
                    <pb n="249"/>
                    <p>Ujrzawszy to wszystko i zrozumiawszy dokładnie, mąż ów oprzytomniał
                        zupełnie.</p>
                    <p>— Aha! — rzekł — zdobyłem chorągiew. Jakto? możem nie zdobył? Jeśli justycya
                        nie polegnie także w tej bitwie, tedy pewien jestem nagrody. O chamy!
                        szczęście wasze, iż mi się koń rozparł. Nie znałem się, mniemając, iż
                        fortelom mogę ufać więcej, niż męstwu. Mogę się do czegoś więcej w wojsku
                        przydać, niż do zjadania sucharów. O dla Boga! znowu tu jakaś wataha leci.
                        Nie tędy, psubraty, nie tędy! Żeby tego konia wilcy zjedli! — Bij! —
                        zabij!</p>
                    <p>Istotnie nowa wataha kozaków gnała ku panu Zagłobie, wyjąc nieludzkimi
                        głosami, a na karku jej siedzieli pancerni Polanowskiego. I byłby może pan
                        Zagłoba znalazł śmierć pod kopytami, gdyby nie to, że husarya Skrzetuskiego,
                        wytopiwszy tych, za którymi szła w pościgu, wracała teraz, by wziąć we dwa
                        ognie owe nadbiegające oddziały. Co widząc, zaporożcy rzucili się w wodę, na
                        to tylko, by uszedłszy mieczów, znaleźć śmierć w błotach i głębokich dołach.
                        Inni, którzy padli na kolana, błagając o litość, marli pod cięciami. Pogrom
                        stał się straszliwy i powszechny, ale najstraszliwszy na grobli. Wszystkie
                        oddziały, które ją przeszły, zostały starte w owem półkolu, utworzonem przez
                        wojsko książęce. Te, które jeszcze nie przeszły ginęły pod nieustającem
                        ogniem armat Wurcla i salwami piechoty niemieckiej. Nie mogły iść naprzód,
                        ani w tył, gdyż Krzywonos wganiał coraz nowe pułki, które pchając się, prąc
                        idących przed sobą, zaparły jedyną drogę ucieczki. Rzekłbyś, Krzywonos
                        zaprzysiągł sobie wygubić własnych ludzi, którzy stłaczali się, dusili, bili
                        się pomiędzy sobą, padali, wskakiwali w wodę po <pb n="250"/>obu stronach —
                        i tonęli. Z jednego końca czerniały masy uciekających, z drugiego masy
                        idących naprzód, w środku: góry i wały trupów, jęki, krzyk, pozbawiony
                        dźwięków ludzkich, szał strachu, zamieszanie, chaos. Cały staw zapełnił się
                        trupami ludzi i koni. Wody wystąpiły z brzegów.</p>
                    <p>Chwilami działa milkły. Wówczas grobla, nakształt paszczy armatniej,
                        wyrzucała tłumy zaporożców i czerni, które rozbiegały się po półkolu i szły
                        pod miecz czekającej na nie jazdy, a Wurcel poczynał grać na nowo; deszczem
                        żelaza i ołowiu zamykał groblę, wstrzymując przypływ posiłków.</p>
                    <p>W tych krwawych zapasach upływały całe godziny.</p>
                    <p>Krzywonos, wściekły, spieniony, jeszcze nie dawał za wygraną i rzucał tysiące
                        mołojców w paszczę śmierci.</p>
                    <p>Po drugiej zaś stronie Jeremi, ubrany w srebrne blachy, stał konno na
                        wysokiej mogile, zwanej za owych czasów Krużą mogiłą — i patrzył.</p>
                    <p>Twarz miał spokojną, wzrok jego ogarniał całą groblę, staw, brzegi Słuczy i
                        biegł aż do miejsca, w którem, owity w błękitnawą mgłę oddalenia, stał
                        olbrzymi tabór Krzywonosowy. Oczy księcia nie schodziły z tego zbiorowiska
                        wozów, nakoniec zwrócił się do grubego wojewody kijowskiego i rzekł:</p>
                    <p>— Dziś już nie zdobędziemy taboru.</p>
                    <p>— Jakto W. K. Mość chciałbyś...?</p>
                    <p>— Czas prędko leci. Zapóźno! Patrz wasza mość, oto i wieczór.</p>
                    <p>Istotnie od chwili wyjazdu harcowników, bitwa, podsycana uporem Krzywonosa,
                        trwała już tak długo, <pb n="251"/>że słońce miało czas przebiegnąć cały
                        swój łuk codzienny i kłoniło się ku zachodowi. Lekkie, wysokie chmurki,
                        zwiastujące pogodę, a rozproszone jak stada białorunych owieczek po niebie,
                        poczęły się czerwienić i schodzić gromadami z pól niebieskich. Dopływ
                        kozactwa do grobli ustawał zwolna, a te pułki, które już wstąpiły na nią,
                        cofały się w popłochu i nieładzie.</p>
                    <p>Bitwa kończyła się, a kończyła dlatego, iż rozżarte zgraje opadły w końcu
                        Krzywonosa, wołając z rozpaczą i wściekłością:</p>
                    <p>— Zdrajco! wygubisz nas! Psie krwawy! Sami cię zwiążem i Jaremie wydamy, a
                        tak życie okupimy. Na pohybel tobie, nie nam!</p>
                    <p>— Jutro wydam wam kniazia i całe wojsko, albo sam zginę — odpowiadał
                        Krzywonos.</p>
                    <p>Ale spodziewane to <hi>jutro</hi> miało dopiero nastąpić, a obecne
                            <hi>dziś</hi> było dniem pogromu i klęski. Kilka tysięcy
                        najdzielniejszych niżowych mołojców, nie licząc czerni, poległo na polu
                        bitwy, lub potopiło się w stawie i w rzece. Blizko dwa tysiące wzięto w
                        niewolę. Poległo czternastu pułkowników, nie licząc sotników, essaułów i
                        rozmaitej starszyzny. Drugi po Krzywonosie wódz, Pułjan, żywcem, lubo ze
                        strzaskanemi żebrami, dostał się w moc nieprzyjaciół.</p>
                    <p>— Jutro wszystkich wyreżem! — powtarzał Krzywonos. — Gorzałki, ni jadła,
                        pierwej w gębę nie wezmę!</p>
                    <p>A tymczasem w przeciwnym obozie rzucano zdobyte chorągwie pod nogi strasznego
                        księcia. Każden ze zdobywców ciskał swoją, tak, iż utworzył się z nich stos
                        niemały, było bowiem wszystkich czterdzieści. A gdy z kolei przechodził pan
                        Zagłoba, zwalił swoją z taką <pb n="252"/>mocą i hukiem, że aż ratyszcze
                        pękło, co widząc, książę zatrzymał go i pytał:</p>
                    <p>— A waść to własnemi rękami zdobyłeś ów znak?</p>
                    <p>— Do usług Waszej K. Mości!</p>
                    <p>— Widzę tedy, żeś nietylko Ulises, ale i Achilles.</p>
                    <p>— Prosty ja żołnierz, jeno pod Aleksandrem Macedońskim służę.</p>
                    <p>— Ponieważ lafy waść nie bierzesz, niechże ci skarbnik jeszcze dwieście
                        czerwonych złotych za tak cnotliwy twój proceder wypłaci.</p>
                    <p>Pan Zagłoba za kolana księcia chwycił i rzekł:</p>
                    <p>— W. K. Mość! większa to łaska, niż moje męstwo, które radeby się we własnej
                        modestyi ukryć.</p>
                    <p>Zaledwie widzialny uśmiech błąkał się po czarniawej twarzy pana
                        Skrzetuskiego, ale rycerz milczał i później nawet ani księciu, ani nikomu o
                        niespokojnościach pana Zagłoby przed bitwą nie wspomniał — zaś pan Zagłoba
                        odszedł z miną tak sierdzistą, że widząc go, żołnierze z pod innych chorągwi
                        pokazywali go palcami, mówiąc:</p>
                    <p>— Ten ci to jest, co dziś najwięcej dokazywał.</p>
                    <p>Noc zapadła. Po obu stronach rzeki i stawu zapłonęły tysiące ognisk i dymy,
                        jako kolumny, wzniosły się ku niebu. Strudzony żołnierz krzepił się jadłem,
                        gorzałką — lub ducha sobie do jutrzejszej bitwy dodawał, opowiadając czyny
                        dzisiejszej. Ale najgłośniej rozprawiał pan Zagłoba, chwaląc się tem, czego
                        dokazał, i tem, czegoby mógł dokazać, gdyby mu się koń nie rozparł.</p>
                    <p>— Już to mówię waszmościom — rzekł, zwracając się do oficerów książęcych i
                        szlachty z pod chorągwi Tyszkiewicza — że wielkie bitwy dla mnie nie nowina;
                            <pb n="253"/>doświadczyłem ich niemało i na Multanach, i w Turczech, ale
                        żem pole zależał, bałem się — nie nieprzyjaciół, bo ktoby się tam chamstwa
                        bał! — ale własnej zapalczywości, gdyż zaraz myślałem, iż mnie zbyt daleko
                        uniesie.</p>
                    <p>— Jakoż i uniosła waści.</p>
                    <p>— Jakoż i uniosła! Spytajcie pana Skrzetuskiego. Jakem tylko ujrzał pana
                        Wierszuła, padającego z koniem, zaraz chciałem, nie pytając na pomoc mu
                        skoczyć. Ledwo mnie towarzysze powstrzymali.</p>
                    <p>— Tak jest! — rzecze pan Skrzetuski — musieliśmy waści hamować.</p>
                    <p>— Ale! — przerwał Karwicz — gdzie jest Wierszuł?</p>
                    <p>— Pojechał już na podjazd, nie zna on spoczynku.</p>
                    <p>— Uważcie tedy, mości panowie — mówił p. Zagłoba, niekontent, że mu przerwano
                        opowiadanie — jakom tę chorągiew zdobył...</p>
                    <p>— To Wierszuł nie ranny? — pytał znów Karwicz.</p>
                    <p>— ...Nie pierwszą to już zdobyłem w życiu, ale żadna nie przyszła mi z taką
                        pracą...</p>
                    <p>— Nie ranny, jeno potłuczony — odpowiedział Azulewicz, Tatar — i wody się
                        napił, bo padł głową do stawu.</p>
                    <p>— To się dziwię, że ryby nie pozdychały — rzekł z gniewem pan Zagłoba — bo od
                        takiej ognistej głowy musiała się woda zagotować.</p>
                    <p>— Wszelako wielki to kawaler!</p>
                    <p>— Nie tak zbyt wielki, skoro dość było na niego pół-Jana. Tfu, z waszmościami
                        dogadać się nie można! Moglibyście się też odemnie nauczyć, jak zdobywać
                        chorągwie na nieprzyjacielu...</p>
                    <pb n="254"/>
                    <p>Dalszą rozmowę przerwał młodziuchny pan Aksak, który w tej chwili zbliżył się
                        do ogniska.</p>
                    <p>— Nowiny przynoszę waszmościom! — rzekł dźwięcznym, półdziecięcym głosem.</p>
                    <p>— Niańka pieluch nie uprała, kot mleko zjadł i farfurka się stłukła — mruknął
                        pan Zagłoba.</p>
                    <p>Ale pan Aksak nie zważał na tę przymówkę do swego chłopięcego wieku i
                        rzekł:</p>
                    <p>— Pułjana ogniem pieką...</p>
                    <p>— Będą psi mieli grzanki! — przerwał pan Zagłoba.</p>
                    <p>— ...I czyni zeznania. Układy zerwane. Pan z Brusiłowa mało nie szaleje.
                        Chmiel idzie z całą potęgą w pomoc Krzywonosowi.</p>
                    <p>— Chmiel? cóż to Chmiel? Kto tu sobie co robi z Chmiela? Idzie Chmiel, będzie
                        piwo, beczka ortę! Drwiemy z Chmiela!... — trzepał pan Zagłoba, tocząc
                        przytem groźnie i dumnie oczyma po obecnych.</p>
                    <p>— Idzie więc Chmiel, ale Krzywonos na niego nie czekał i dlatego
                        przegrał...</p>
                    <p>— Grał duda, grał — aż przegrał...</p>
                    <p>— Sześć tysięcy mołojców jest już w Machnówce. Wiedzie ich Bohun.</p>
                    <p>— Kto? kto? — spytał nagle zgoła innym głosem Zagłoba.</p>
                    <p>— Bohun.</p>
                    <p>— Nie może być!</p>
                    <p>— Tak zeznaje Pułjan.</p>
                    <p>— Maszże babo placek! — zawołał żałośnie pan Zagłoba. — Prędkoż oni tu mogą
                        być?</p>
                    <p>— We trzech dniach. Wszelako do bitwy idąc, nie będą tak śpieszyć, by koni
                        nie zegnać.</p>
                    <pb n="255"/>
                    <p>— Ale ja będę śpieszył! — mruknął szlachcic. — Anieli pańscy, ratujcież mnie
                        od tego łajdaka. Oddałbym chętnie moją zdobytą chorągiew, byle ten paliwoda
                        kark skręcił, nim tu dojdzie. <hi>Spero</hi>, że nie będziem też tu długo
                        czekać. Pokazaliśmy Krzywonosowi, co umiemy, a teraz czasby spoczynku zażyć.
                        Nienawidzę tak owego Bohuna, że bez abominacyi wspomnieć jego dyabelskiego
                        nazwiska nie mogę. Otom się wybrał! Nie mogłem to w Barze siedzieć? Licho
                        mnie tu przyniosło...</p>
                    <p>— Nie trwóż się waść — szepnął Skrzetuski — bo wstyd! Między nami nic ci nie
                        grozi.</p>
                    <p>— Nic mi nie grozi? Wać go nie znasz! On się już może gdzie między ogniami ku
                        nam czołgnie. (Tu pan Zagłoba obejrzał się niespokojnie wokoło.) A i na
                        waści on równie zawzięty, jak na mnie.</p>
                    <p>— Dajże mi Boże z nim się spotkać! — rzekł pan Skrzetuski.</p>
                    <p>— Jeśli to ma być łaska, to wolę jej nie doznać. Odpuszczę mu chętnie, jako
                        chrześcijanin, wszystkie krzywdy, ale pod warunkiem, że go na dwa dni
                        przedtem powieszą. Nie trwożę się ja, ale waść nie uwierzysz nawet, jak
                        nadzwyczajna abominacya mnie porywa! Lubię ja wiedzieć, z kim mam do
                        czynienia: z szlachcicem, to z szlachcicem, z chłopem, to z chłopem; ale to
                        dyabeł jakiś wcielony, z którym nie wiedzieć czego się trzymać. Ważyłem ja
                        się na niemałe z nim rzeczy, ale jakie oczy zrobił, gdym mu łeb obwiązywał,
                        tego ja waści nie wypowiem i w godzinę śmierci pamiętać będę. Nie chcę
                        budzić licha, póki śpi. Na raz sztuka. Waszmości też powiem, żeś jest
                        niewdzięcznikiem i o tę niebogę nie dbasz...</p>
                    <pb n="256"/>
                    <p>— A to quo modo?</p>
                    <p>— Bo — rzecze pan Zagłoba, odciągając rycerza od ogniska — waść swoim
                        wojennym humorom i fantazyi dogadzając, wojujesz i wojujesz, a ona tam
                        lacrimis się każdego dnia zalewa, napróżno responsu czekając. Czegoby inny
                        nie uczynił, ale jużby dawno mnie wyprawił, mając w sercu afekt prawdziwy i
                        nad jej tęsknością zlitowanie.</p>
                    <p>— Myślisz tedy waść do Baru wracać?</p>
                    <p>— Choćby dziś, bo i mnie jej żal.</p>
                    <p>Pan Jan oczy tęskne ku gwiazdom podniósł i tak mówił:</p>
                    <p>— Nie pomawiajże mnie waszmość o nieszczerość, bo Bóg mi świadek, że kawałka
                        chleba do ust nie wezmę, ni nędznego ciała snem nie pokrzepię, żebym wprzód
                        o niej nie pomyślał, a już to w sercu mojem nikt stalszej nad nią rezydencyi
                        mieć nie może. A żem waszmości z responsem nie wyprawiał, to dlatego, żem
                        sam chciał jechać, aby kochaniu folgę dać, i nie zwłócząc, ślubem się
                        wiekuistym z nią połączyć. A niemasz takowych skrzydeł na świecie, ani
                        takiego lotu, którymbym tam lecieć nie chciał, do tej niebogi mojej...</p>
                    <p>— To czemu waść nie lecisz?</p>
                    <p>— Bo mi przed bitwą tego czynić nie wypadało. Żołnierzem i szlachcicem
                        jestem, przeto o honor dbać muszę...</p>
                    <p>— Ale dziś jest po bitwie, ergo... możemy ruszyć, choć zaraz...</p>
                    <p>Pan Jan westchnął.</p>
                    <p>— Jutro uderzymy na Krzywonosa...</p>
                    <p>— Tego to ja, widzi waść, nie rozumiem. Pobiliście młodego Krzywonosa,
                        przyszedł stary Krzywonos; <pb n="257"/>pobijecie starego Krzywonosa,
                        przyjdzie młody ten tam... (żeby w złą godzinę nie wymówić) ...Bohun,
                        pobijecie jego, przyjdzie Chmielnicki. Co u dyabła! Jak tak pójdzie, to się
                        lepiej waść od razu zesforuj z panem Podbipiętą; będzie dudek z czystością
                        plus Imć Skrzetuski, summa fecit: dwóch dudków i czystość. Dajno waćpan
                        pokój, bo dalibóg! pierwszy będę kniaziównę namawiał, żeby waści rogi
                        przyprawiła, a tam pan Jędrzej Potocki, jak ją ujrzy, to aż skrami parska,
                        czekać tylko, jak zarży końską manierą. Tfu u licha! żeby mi to jaki młodzik
                        powiadał, który bitwy nie zaznał i reputacyą czynić sobie dopiero
                        potrzebuje, tobym rozumiał, ale nie waść, coś się krwie ożłopał jak wilk, a
                        pod Machnówką, jak mnie powiadano, zabiłeś jakiegoś smoka piekielnego, czy
                        ludojada. <hi>Juro</hi> na ten miesiąc niebieski, że waść coś tu kręcisz,
                        alboś się tak już rozłakomił, że krew wolisz, niż łożnicę.</p>
                    <p>Pan Skrzetuski mimowoli na księżyc spojrzał, któren na wysokiem wyiskrzonem
                        niebie płynął, jak srebrny korab nad obozem.</p>
                    <p>— Mylisz się waść — rzekł po chwili. — Nie we krwi ja smakuję, ani też na
                        reputacyą zarabiam, ale nie godzi mi się porzucać towarzyszów w ciężkiej
                        potrzebie, gdy chorągiew <hi>nemine eccepto</hi> ma stawiać. W tem honor
                        kawalerski, a to jest święta rzecz. Co zaś do wojny, potrwa ona niezawodnie,
                        gdyż zbyt się już rozwielmożniło tałatajstwo; wszelako skoro Krzywonosowi
                        idzie na pomoc Chmielnicki, to będzie przerwa. Albo jutro Krzywonos pole nam
                        da, albo nie. Jeśli da, to z pomocą Bożą słuszne otrzyma ćwiczenie, a potem
                        musimy iść do spokojniejszego kraju, by też tchu trochę piersiami złapać.
                        Wszak to już dwa miesiące przeszło, jak nie <pb n="258"/>śpimy, nie jemy,
                        jeno się bijem i bijem, dzień i noc dachu nad głową nie mając, na wszystkie
                        nawalności elementów narażeni. Książę to wielki wódz, ale i roztropny. Nie
                        porwie się on tak na Chmielnickiego, w kilka tysięcy ludzi przeciw krociom.
                        Wiem też, że pójdzie ku Zbarażu, tam się odżywi, żołnierzów nowych pozbiera,
                        szlachta się z całej Rzeczypospolitej do niego zbiegnie — i dopieroż na
                        walną rozprawę ruszymy. Jutro tedy ostatni dzień pracy, a pojutrze będę już
                        mógł z waszmością z czystem sercem do Baru ruszyć. I to jeszcze waści dla
                        uspokojenia dodam, że ów Bohun żadną miarą na jutro nie zdąży i w bitwie nie
                        weźmie udziału, a choćby też i wziął, mam nadzieję, że jego chłopska gwiazda
                        nietylko przy książęcej, ale i przy mojej rycerskiej zblednie.</p>
                    <p>— Belzebub to jest wcielony. Mówiłem waści, że nie lubię tłoku, ale on gorszy
                        od tłoku, choć <hi>repeto</hi>, że nie tyle bojaźni, ile wstrętu do niego
                        przezwyciężyć nie mogę. Ale dobrze. Mniejsza z tem! Jutro tedy garbowanie
                        chłopskich grzbietów, a potem drała do Baru! Oj! będąż się te śliczne oczy
                        śmiały na waćpana conspectus; oj! będzieże się to liczko płonić. A już to,
                        powiem waści, że i mnie do niej tęskno, bo ją jako ojciec miłuję. I nie
                        dziw. Synów legitime natos nie mam, fortuna daleko, bo aż w Turczech, gdzie
                        mi ją pogańscy komisarze kradną, i żyję jako sierota na tym świecie, a na
                        starość chyba do pana Podbipięty do Myszykiszek na rezydenta pójdę.</p>
                    <p>— Będzie to inaczej, niech waści głowa nie boli. Za to, coś dla nas uczynił,
                        już też ci nadto wdzięczności okazać nie możem.</p>
                    <p>Dalszej rozmowie przeszkodził jakiś oficer, który, przechodząc tuż obok,
                        spytał:</p>
                    <pb n="259"/>
                    <p>— A kto tam stoi?</p>
                    <p>— Wierszuł! — zawołał pan Skrzetuski, poznając po głosie. — Z podjazdu?</p>
                    <p>— Tak jest. A teraz od księcia.</p>
                    <p>— Co tam słychać?</p>
                    <p>— Bitwa jutro. Nieprzyjaciel groblę poszerza, mosty na Styrze i na Słuczy
                        stawi, chcąc się do nas dostać koniecznie.</p>
                    <p>— A cóż książę na to?</p>
                    <p>— Książę powiedział: dobrze!</p>
                    <p>— I nic więcej?</p>
                    <p>— Nic. Nie kazał przeszkadzać, a tam siekiery aż huczą! Do rana będą
                        pracować.</p>
                    <p>— Języka dostałeś?</p>
                    <p>— Porwałem siedmiu. Wszyscy zeznają, iż o Chmielnickim słyszeli, że idzie,
                        ale podobno jeszcze daleko. Co za noc!</p>
                    <p>— Widno jak w dzień. A jak ci tam po upadku?</p>
                    <p>— Kości bolą. Idę podziękować naszemu Herkulesowi, a potem spać, bom
                        strudzon. Żeby choć ze dwie godzin przedrzemać!</p>
                    <p>— Dobranoc!</p>
                    <p>— Dobranoc!</p>
                    <p>— Pójdź i waszmość – rzekł pan Skrzetuski do Zagłoby – bo późno, a jutro
                        praca.</p>
                    <p>— A pojutrze podróż – przypomniał pan Zagłoba.</p>
                    <p>Poszli i odmówiwszy pacierze, pokładli się koło ognia. Wkrótce też ogniska
                        poczęły gasnąć jedne po drugich. Obóz obwijała ciemność — i tylko księżyc
                        rzucał nań srebrne blaski, którymi rozświecał coraz to nowe grupy śpiących.
                        Ciszę przerywało tylko ogólne, potężne chrapanie i nawoływania strażników,
                        czuwających za obozem.</p>
                    <pb n="260"/>
                    <p>Ale sen nie na długo skleił ciężkie powieki żołnierzy. Zaledwie pierwszy
                        brzask zabielił cienie nocy, gdy we wszystkich końcach obozu zabrzmiały
                        trąbki na „wstawaj!“</p>
                    <p>W godzinę potem książę, ku wielkiemu zdziwieniu rycerstwa, cofał się na całej
                        linii.</p>
                </div>
                <pb n="261"/>
                <div type="chapter">
                    <head>ROZDZIAŁ XVI.</head>
                    <p>Ale było to cofanie się lwa, który potrzebuje miejsca do skoku.</p>
                    <p>Książę umyślnie puścił Krzywonosa za przeprawę, by tem większą zadać mu
                        klęskę. W samym początku bitwy uderzył po koniu i począł niby uciekać, co
                        widząc, niżowcy i czerń rozerwali swe szyki, aby go dogonić i otoczyć. Wtedy
                        książę zwrócił się nagle i całą jazdą od razu na nich uderzył, tak
                        strasznie, że ani przez chwilę oporu dać nie mogli. Gnano ich tedy milę do
                        przeprawy, potem przez mosty, groble i pół mili aż do taboru, siekąc i
                        mordując bez miłosierdzia, a bohaterem dnia tego był szesnastoletni pan
                        Aksak, któren pierwszy uderzył i pierwszy popłoch rozniósł. Z takiem też
                        tylko wojskiem, starem i wyćwiczonem, mógł książę na podobne puszczać się
                        fortele i ucieczkę zmyślać, która w każdych innych szykach mogła na
                        prawdziwą się zmienić. Ale za to drugi ten dzień daleko cięższą jeszcze
                        skończył się dla Krzywonosa klęską. Pobrano wszystkie polowe działa, mnóstwo
                        chorągwi, między niemi kilkanaście koronnych, wziętych przez zaporożców pod
                        Korsuniem. Gdyby piechoty Koryckiego, Osińskiego i armaty Wurcla mogły za
                        jazdą nadążyć, wziętoby za jednym zamachem i tabor. Ale nim nadeszły,
                        zrobiła się noc <pb n="262"/>i nieprzyjaciel oddalił się już znacznie, tak
                        że go niepodobna było dosięgnąć. Wszelako Zaćwilichowski zdobył połowę
                        taboru, a w nim ogromne zapasy broni i żywności. Czerń już po dwakroć
                        porywała Krzywonosa, chcąc go księciu wydać, i zaledwie obietnicą
                        natychmiastowego powrotu do Chmielnickiego zdołał się z jej rąk uratować.
                        Uciekał też z pozostałą połową taboru, zdziesiątkowany, zbity, zrozpaczony i
                        nie oparł się aż w Machnówce, dokąd nadszedłszy, Chmielnicki kazał go, w
                        chwili pierwszego gniewu, za szyję do armaty na łańcuchu przykuć.</p>
                    <p>I dopiero gdy pierwszy gniew minął, wspomniał hetman zaporoski, że przecie
                        nieszczęsny Krzywonos cały Wołyń krwią oblał, że Polonne zdobył, tysiące
                        dusz szlacheckich na tamten świat wysłał, a ciała zostawił bez pogrzebu i
                        wszędy był zwycięski, dopóki się z Jeremim nie spotkał. Za te zasługi
                        ulitował się nad nim hetman zaporoski i nietylko od armaty go zaraz kazał
                        odczepić, ale do dowództwa go przywrócił i na Podole, na nowe zdobycze i
                        rzezie wysłał.</p>
                    <p>A tymczasem książę ogłosił swemu wojsku tyle pożądany wypoczynek. W ostatniej
                        bitwie poniosło też i ono znaczne straty, zwłaszcza przy szturmach jazdy na
                        tabor, z za którego bronili się kozacy równie zacięcie, jak zręcznie.
                        Poległo wówczas do pięćset żołnierza. Pułkownik Mokrski, ciężko ranny,
                        wkrótce ducha wyzionął; postrzelony był, lubo nieszkodliwie, i pan Kuszel, i
                        Polanowski, i młody pan Aksak, a pan Zagłoba, któren oswoiwszy się z
                        tłokiem, mężnie razem z innymi stawał, uderzony dwukrotnie cepem, rozchorzał
                        na krzyże i ruszyć się nie mogąc, na powózce Skrzetuskiego jak martwy
                        leżał.</p>
                    <pb n="263"/>
                    <p>Pomieszał więc los zamiar jechania do Baru, bo nie mogli ruszyć zaraz,
                        tembardziej, że książę pana Skrzetuskiego na czele kilku chorągwi aż pod
                        Zasław wysłał, by tam zebrane kupy czerni wydusił. Poszedł rycerz, słowa o
                        Barze przed księciem nie wspomniawszy, i przez pięć dni palił i ścinał, póki
                        okolicy nie oczyścił.</p>
                    <p>Nakoniec i ludzie strudzili się już bardzo nieustanną walką, dalekimi
                        pochodami, zasadzkami, czuwaniem, postanowił więc wracać do księcia, o
                        którym miał wiadomość, że do Tarnopola się udał.</p>
                    <p>Wigilią powrotu, zatrzymawszy się w Suchorzyńcach nad Chomorem, rozłożył pan
                        Jan chorągwie po wsi, a sam stanął na nocleg w chacie chłopskiej, ponieważ
                        zaś wielce był niewywczasem i pracą wyczerpany, zasnął zaraz i spał
                        kamiennym snem całą noc.</p>
                    <p>Nad ranem, wpół senny jeszcze, wpół przebudzony, jął majaczyć i marzyć.
                        Dziwne obrazy poczęły mu się przesuwać przed oczyma. Więc zdawało mu się
                        naprzód, że jest w Łubniach, jakby z nich nigdy nie wyjeżdżał, że śpi w
                        swojej izbie w cekhauzie i że Rzędzian, jako zwykle rankiem, krząta się koło
                        jego odzieży i do wstawania mu ją przygotowywa.</p>
                    <p>Zwolna jednakże jawa poczęła rozpraszać przywidzenia. Przypomniał sobie
                        rycerz, iż jest w Suchorzyńcach nie w Łubniach — jedna tylko postać
                        pacholika nie rozpływała się we mgle. I widział go ciągle pan Skrzetuski
                        siedzącego pod oknem, na zydlu, i zajętego smarowaniem rzemieni u pancerza,
                        które od upału pokurczyły się były znacznie.</p>
                    <p>Wszakże ciągle jeszcze myślał, że to senna mara broi, więc przymknął na nowo
                        oczy.</p>
                    <pb n="264"/>
                    <p>Po chwili otworzył je. Rzędzian siedział ciągle pod oknem.</p>
                    <p>— Rzędzian! — krzyknął pan Jan — tyżeś to, czyli twój duch?</p>
                    <p>A chłopak przestraszył się nagłego wołania, więc pancerz upuścił z brzękiem
                        na podłogę, ręce rozstawił i rzekł:</p>
                    <p>— O dla Boga! czego to jegomość tak krzyczy? Zaś tam jaki duch! Żyw jestem i
                        zdrowy!</p>
                    <p>— I wróciłeś?</p>
                    <p>— Albo to mnie jegomość wypędzał?</p>
                    <p>— Pójdź tu do mnie, niech cię uścisnę!</p>
                    <p>Wierny pacholik przypadł do pana i za kolana objął, a zaś pan Skrzetuski
                        całował go w głowę z radością wielką i powtarzał:</p>
                    <p>— Żyw jesteś! żyw jesteś!</p>
                    <p>— O mój jegomość! od radości mówić nie mogę, że też jegomościne ciało jeszcze
                        w zdrowiu oglądam... O dla Boga!... jeno jegomość tak wrzasnął, że ażem
                        pancerz upuścił... Rzemieniska się pokurczyły... widać nijakiej posługi
                        jegomość nie miał. Chwałaż ci, Boże, chwała... o moje panisko kochane!</p>
                    <p>— Kiedyżeś przyjechał?</p>
                    <p>— A dziś w nocy.</p>
                    <p>— I czemużeś mnie nie obudził?</p>
                    <p>— O! miałbym budzić!? Rano przyszedłem szatki wziąć...</p>
                    <p>— Skądeś przyjechał?</p>
                    <p>— A z Huszczy.</p>
                    <p>— Cóżeś tam robił? co się z tobą działo? mów, opowiadaj!</p>
                    <p>— To, widzi jegomość, przyjechali kozacy do <pb n="265"/>Huszczy pana
                        wojewodę bracławskiego rabować i palić, a ja tam już pierwej byłem, bom tam
                        z ojcem Patronim Łaską przyjechał, któren mnie do Chmielnickiego do Huszczy
                        zabrał; bo jego do Chmielnickiego pan wojewoda z listami przysłał. Więc ja
                        się z nim zabrałem z powrotem, a teraz kozacy Huszczę spalili i ojca
                        Patroniego, za jego serce ku nam, zamordowali, coby pewnie i pana wojewodę
                        potkało, gdyby się tam znajdował, choć on także błahocześciwy i wielki ich
                        dobrodziej...</p>
                    <p>— Mówże tedy jasno i nie mieszaj, bo zrozumieć nie mogę. Toś ty u kozaków, u
                        Chmiela przesiadywał, czy jak?</p>
                    <p>— Juści że u kozaków. Bo jak mnie ogarnęli w Czehrynie, tak mnie mieli za
                        swego i trzymali. Niechno się jegomość ubiera. Mój Boże, a takie wszystko
                        poniszczone, że i w rękę niema co wziąć. Bodajże cię... Mój jegomość, już
                        też niech się jegomość nie sierdzi, żem ja tego listu, co jegomość z Kudaku
                        pisał, w Rozłogach nie oddał, ale mi go ten złodziej Bohun wydarł; gdyby nie
                        ów gruby szlachcic, to i żywotabym zbył.</p>
                    <p>— Wiem, wiem. Nie twoja wina. Ten gruby szlachcic jest w obozie. On mi
                        wszystko opowiadał, tak właśnie jak było. A też i pannę Bohunowi wykradł,
                        która w dobrem zdrowiu w Barze żywie.</p>
                    <p>— O! to chwała Bogu! wiedziałem też, że jej Bohun nie dostał. To już pewno
                        weselisko niezadługo.</p>
                    <p>— Pewnie, że tak. Stąd zaraz ruszymy wedle ordynansu do Tarnopola, a stamtąd
                        do Baru.</p>
                    <p>— Bogu najwyższemu dzięki. Chybaż on się powiesi — ów Bohun — ale już jemu
                        czarownica przepowiadała, że on tej, o której myśli, nigdy nie dostanie i że
                        Lach ją posiędzie, a ten Lach, to pewnie jegomość.</p>
                    <pb n="266"/>
                    <p>— Skądże ty o tem wiesz?</p>
                    <p>— Bom słyszał. Muszę już ja dokumentnie wszystko jegomości opowiedzieć, a
                        jegomość niech się tymczasem ubiera, bo też i śniadanie dla nas warzą. Owóż,
                        jakem wyjechał tą czajką z Kudaku, takeśmy jechali okrutnie długo, bo pod
                        wodę, a do tego popsowała nam się czajka i trzeba było naprawiać. Jedziemy
                        tedy, jedziemy, mój jegomość, jedziemy...</p>
                    <p>— Jedziecie, jedziecie!... — przerwał zniecierpliwiony pan Jan.</p>
                    <p>— I przyjechaliśmy do Czehryna. A co mnie tam spotkało, to już jegomość
                        wie.</p>
                    <p>— To już wiem.</p>
                    <p>— Owóż, leżę ja w stajni, świata Bożego nie widzę. A wtem przyszedł
                        Chmielnicki, zaraz po odjeździe Bohunowym, z okrutną siłą zaporoską. A że to
                        poprzednio pan hetman wielki pokarał czehryńców za afekt dla zaporożców, i
                        wiele ludzi było w mieście pobitych i poranionych, więc oni myśleli, że ja
                        także z tych i dlatego nietylko mnie nie dobili, ale jeszcze dali wygodę,
                        opatrunek i Tatarom wziąć nie dozwolili, chociaż oni im na wszystko
                        pozwalają. Przyszedłszy ja tedy do przytomności, myślę, co mam robić? A ci
                        złodzieje pod Korsuń przez ten czas poszli i tam panów hetmanów pobili. O
                        mój jegomość, co moje oczy widziały, tego niewypowiedzieć! Oni zaś nic nie
                        ukrywali, wstydu nijakiego nie znając i że to za swego mię mieli. A ja
                        myślę: uciekać, czy nie uciekać? Alem widział, że bezpieczniej zostać, póki
                        się lepsza okazya nie trafi. Kiedy to zaczęli zwozić z pod Korsunia makaty,
                        rzędy, srebra, kredensy, klejnoty... oj! oj! mój jegomość — mało, że mi się
                        serce nie rozpukło i oczy z głowy nie wylazły. <pb n="267"/>To ci tacy
                        zbóje, sześć łyżek srebrnych za talera, a potem za kwartę wódki sprzedawali,
                        a guz złoty, albo zapinkę, albo trzęsienie od czapki, to mogłeś i za pół
                        kwarty dostać. Tak ja sobie myślę: co mam po próżnicy siedzieć, niechże
                        skorzystam. Da-li Bóg wrócić kiedy do Rzędzian, na Podlasie, gdzie
                        rodziciele mieszkają, to im oddam, bo oni tam mają proces z Jaworskimi, co
                        już pięćdziesiąt lat trwa, a nie ma za co go dłużej prowadzić. Więc
                        nakupiłem mój jegomość tyle wszelakiego dobra, żem na dwa konie ładować
                        musiał, mając to sobie za pocieszenie w smutkach moich, bo mi za jegomością
                        okrutnie było tęskno.</p>
                    <p>— Oj, Rzędzian, zawsześ jednaki! Ze wszystkiego musisz mieć korzyść.</p>
                    <p>— Że mnie Bóg pobłogosławił, to cóż złego. Ja przecie nie kradnę, a że mnie
                        jegomość dał trzosik na drogę do Rozłogów, to oto jest! Moje prawo oddać,
                        bom też do Rozłogów nie dojechał.</p>
                    <p>Tak mówiąc, pachołek odpiął pas, wyjął trzosik i położył go przed rycerzem, a
                        pan Skrzetuski uśmiechnął się i rzekł:</p>
                    <p>— Kiedy ci tak dobrze szło, toś pewnie odemnie bogatszy, ale już trzymaj i
                        ten trzosik.</p>
                    <p>— Dziękuję pokornie jegomości. Zebrało się trochę — Boża łaska! Będą się
                        rodziciele cieszyć i dziaduś, co ma dziewięćdziesiąt lat. A już Jaworskich,
                        to chyba do ostatniego grosza sprocesują i z torbami ich puszczą. Jegomość
                        też skorzysta, bo już tego pasa kropiastego, co mi go jegomość w Kudaku
                        obiecał, nie będę przypominał, choć mi się bardzo udał.</p>
                    <p>— Boś już przypomniał! — o taki synu! Prawdziwy z ciebie lupus insatiabilis!
                        Nie wiem ja, gdzie <pb n="268"/>ten pas — aleć, skorom obiecał, to dam, nie
                        ten, to inny.</p>
                    <p>— Dziękuję pokornie jegomości — rzekł pacholik, obejmując pańskie kolana.</p>
                    <p>— Mniejsza z tem! prawże dalej, coć spotkało.</p>
                    <p>— Bóg tedy dał korzyść między rozbójnikami. Jeno tem się trapiłem, żem nie
                        wiedział, co się z jegomością dzieje i tem, że Bohun pannę zagarnął. Aż tu
                        dają znać, że on w Czerkasach leży, ledwie żyje, bo przez kniaziów
                        poszczerbion. Tak ja do Czerkas: jak to jegomość wie, że umiem plaster
                        przyłożyć i rany opatrzyć. A już mnie z tego znali. Tak mnie tam Doniec
                        pułkownik wysłał i sam ze mną pojechał, bym onego zbója opatrywał. Dopieroż
                        mi ciężar z serca spadł, bom się dowiedział, że nasza panna uszła z onym
                        szlachcicem. Poszedłem tedy do Bohuna. Myślę: pozna, nie pozna? A on w
                        gorączce leżał, więc z początku nie poznał. Później zaś poznał, i mówi mi:
                        „Tyś z listem do Rozłogów jechał?“ Rzeknę: „ja“. — A on znowu: „Tom ja
                        ciebie w Czehrynie rozszczepił?“ — „Tak jest“. — „To ty (prawi) służysz panu
                        Skrzetuskiemu?“ Dopiero kiedy nie zacznę łgać: „Nikomu ja już (mówię) nie
                        służę. Więcej ja krzywd niż dobrego w tej służbie zaznał, więc wolałem na
                        swobodę do kozaków pójść, a waszmości już dziesięć dni pilnuję i do zdrowia
                        doprowadzę!“ Więc on uwierzył i do wielkiej ze mną konfidencyi przyszedł.
                        Dowiedziałem się też od niego, że Rozłogi spalone, że kniaziów dwóch zabił,
                        a inni, zasłyszawszy o tem, chcieli naprzód do naszego księcia iść, ale że
                        nie mogli, więc do wojska litewskiego uciekli. Ale najgorzej, jak tego
                        grubego szlachcica <pb n="269"/>wspomniał — to tak zębami, mówię jegomości,
                        zgrzytał, jakby kto orzechy gryzł.</p>
                    <p>— Długo chorował?</p>
                    <p>— Długo, długo, bo zrazu mu się rany goiły, potem się zaś otwierały, gdyż się
                        z początku nie zaszanował. Mało ja się to nocy przy nim wysiedziałem (żeby
                        go usiekli!) — jak przy kim dobrym. A trzeba jegomości wiedzieć, żem ja
                        sobie na zbawienie duszy poprzysiągł, że mu za moją krzywdę zapłacę i tego
                        ja, mój jegomość, dotrzymam, choćbym całe życie miał za nim chodzić — bo
                        mnie niewinnego tak sponiewierał i potłukł jako psa, a ja też nie żaden cham
                        jestem. Już on musi zginąć z mojej ręki, chyba go kto inny wcześniej zabije.
                        To mówię jegomości, że ze sto razy miałem okazyą, bo często nikogo przy nim
                        nie było, prócz mnie. Myślałem sobie tedy: zali mam go pchnąć — czy nie? —
                        Ale mi było wstyd tak go żgać w łożu leżącego.</p>
                    <p>— To ci się chwali, żeś go aegrotum et inermem nie mordował. Chłopska byłaby
                        to sprawa, nie szlachecka.</p>
                    <p>— Ano widzi jegomość, ja też tak samo myślałem. Jeszczem sobie wspomniał, że
                        jak mnie z domu rodziciele wyprawiali, tak mnie dziaduś przeżegnał i
                        powiada: „Pamiętaj kpie, żeś szlachcic i ambicyą miej, wiernie służ, ale
                        poniewierać się nie daj“. Mówił też, że jak szlachcic po chłopsku sobie
                        postąpi, to pan Jezus płacze. A jam spamiętał termin i tego się wystrzegam.
                        Musiałem więc okazyi poniechać. A tu konfidencya coraz to większa! Nieraz
                        pyta mnie: „czem ja tobie nagrodzę?“ — To ja: „czem waszmość będziesz
                        chciał“. I nie mogę się skarżyć, opatrzył mnie hojnie, a ja też <pb n="270"
                        />wziąłem, bo myślę sobie: poco ma w zbójeckich rękach zostawać. Przez niego
                        i inni też mi dawali, bo mówię jegomości, że tam żaden tak kochany nie jest,
                        jako on, i od niżowych i od czerni, chociaż w całej Rzeczpospolitej niemasz
                        szlachcica, którenby taki kontempt dla czerni miał, jak on...</p>
                    <p>Tu Rzędzian począł głową kręcić, jakby sobie coś przypominał i czemuś się
                        dziwił, a po chwili tak dalej mówić począł:</p>
                    <p>— Dziwny to jest człek i trzeba przyznać, że ma wcale szlachecką fantazyą. A
                        tę pannę — to on miłuje! miłuje! mocny Boże! Jak tylko trochę ozdrowiał,
                        przychodziła do niego Dońcówna, żeby mu to wróżyć. I wróżyła, ale nic
                        dobrego. Bezecna to olbrzymka, z dyabłami w komitywę wchodzi... ale
                        dziewczysko hoże. Jak się zaśmieje, to przysiągłbyś, że kobyła na łące rży.
                        Zębiska białe pokazuje, taka mocna, że pancerz może rozedrzeć, a jak chodzi,
                        aż się ziemia trzęsie. I widać z dopuszczenia Bożego coś sobie do mnie
                        upatrzyła, że jej się uroda moja podobała. To, bywało, nie przejdzie koło
                        mnie, żeby mnie za łeb, albo za rękaw nie pociągnąć, albo nie szturchnąć — i
                        nieraz mówi: „chodź!“ A jam się bał, żeby mi czarny gdzie na osobności karku
                        nie skręcił, bo zarazby wszystko com zebrał przepadło. Więc jej odpowiadam:
                        „mało to masz innych!“ A ona: „udałeś mi się, chociażeś dzieciuch! udałeś mi
                        się“. „Poszła precz, basetlo!“ To ona znów: „udałeś mi się! udałeś mi
                        się!“</p>
                    <p>— I widziałeś wróżby?</p>
                    <p>— Widziałem, słyszałem. Dymiska jakieś, syki, piski, jakieś cienia, ażem
                        truchlał. Ona zaś w środku stojąc, brwi czarne w kozła postawi i powtarza:
                        „Lach <pb n="271"/>przy niej! Lach przy niej! czyłu! huku — czyłu!... Lach
                        przy niej!“ To znów pszenicy na sito nasypie i patrzy, a ziarnka to tak
                        chodzą, jak robactwo i „czyłu! huku! czyłu! Lach przy niej!“ — Ej! mój
                        jegomość! żeby to nie taki zbój, toby żal było patrzeć na tę jego desperacyą
                        po każdej wróżbie. Bywało: zblednie jak giezło, na wznak padnie, ręce nad
                        głową załamie, i zawodzi i skowyta, i prosi się i przeprasza panienkę, że
                        jako gwałtownik do Rozłogów przyszedł, że braci jej pobił: „gdzie ty zazula,
                        gdzie ty jedyna! (prawi) — ja na ręku ciebie nosił — a teraz nie żyć mnie
                        bez ciebie!... Już ja cię (prawi) ręką nie tknę, twój rab będę, byle oczy na
                        cię patrzyły“. To znów pana Zagłobę wspomni i zgrzyta i zębami łoże kąsa,
                        póki go sen nie obali, ale jeszcze i przez sen jęczy, a wzdycha.</p>
                    <p>— Ale nigdy mu dobrze nie wróżyła?</p>
                    <p>— Już potem nie wiem, mój jegomość, bo on ozdrowiał, a ja się też od niego
                        odczepiłem. Przyjechał ksiądz Łasko, więc mnie Bohun to zrobił, że mogłem z
                        nim do Huszczy jechać. Oni tam zbóje wiedzieli, że dobra wszelakiego trochę
                        mam, a jam też nie ukrywał, że jadę rodzicieli wspomódz.</p>
                    <p>— I nie zrabowali cię?</p>
                    <p>— Może byliby to uczynili, ale szczęściem Tatarów wtedy nie było, a kozacy
                        nie śmieli dla strachu przed Bohunem. Zresztą już oni mnie całkiem za swego
                        mają. Kazał mi przecie sam Chmielnicki słuchać, a donosić, co się będzie u
                        wojewody bracławskiego mówiło, jeśli się jacy panowie zjadą... Niech mu tam
                        kat świeci! Przyjechałem tedy do Huszczy, aż tu przyszły podjazdy
                        Krzywonosowe i ojca Łaska zabiły — a jam połowę swojego dobra zakopał, a z
                        połową tu uciekłem, <pb n="272"/>zasłyszawszy, że jegomość gromi koło
                        Zasławia. Bogu najwyższemu niech będzie chwała, żem jegomości w dobrem
                        zdrowiu i humorze zastał i że się jegomości weselisko szykuje... To już
                        będzie koniec wszystkiego złego. Mówiłem ja tym złodziejom, co na księcia,
                        naszego pana, szli, że już nie wrócą. Mają teraz! Może też i wojna się już
                        skończy.</p>
                    <p>— Gdzie tam! Teraz się z samym Chmielnickim dopiero zacznie.</p>
                    <p>— A jegomość będzie po weselu wojował?</p>
                    <p>— Zaś myślałeś, że mnie tchórz we weselu obleci?</p>
                    <p>— Ej, nie myślałem. Wiem ja, że kogo obleci, to jegomości nie obleci, jeno
                        tak się pytam, bo jak rodzicielom odwiozę to, com zebrał, chciałbym też z
                        jegomością pójść. Może też Bóg mi dopomoże z mojej krzywdy się Bohunowi
                        wypłacić, bo kiedy zdradą nie przystoi, to gdzież ja jego znajdę, jeśli nie
                        w polu. On się nie będzie chował...</p>
                    <p>— Takiś zawzięty?</p>
                    <p>— Każdy niech będzie przy swojem. A ja jakom sobie obiecał, tak i do
                        Turczechbym za nim pojechał. Już nie może inaczej być. A teraz ja z
                        jegomością do Tarnopola pojadę — a potem na wesele. Ale czemu to jegomość do
                        Baru na Tarnopol jedzie? Wżdyć to nie po drodze.</p>
                    <p>— Bo muszę chorągwie odprowadzić.</p>
                    <p>— Rozumiem, mój jegomość.</p>
                    <p>— Teraz daj co zjeść! — rzekł pan Skrzetuski.</p>
                    <p>— Już ja o tem myślałem. Brzuch to grunt.</p>
                    <p>— Zaraz po śniadaniu ruszymy.</p>
                    <p>— To i chwała Bogu, choć koniska mam zmizerowane okrutnie.</p>
                    <pb n="273"/>
                    <p>— Każę ci dać powodnego. Będziesz już na nim jeździł.</p>
                    <p>— Dziękuję pokornie jegomości — rzekł Rzędzian, uśmiechając się z
                        zadowoleniem na myśl, że licząc trzosik i pas kropiasty, trzeci to już go
                        dar spotyka.</p>
                </div>
            </div>
            <div type="part">
                <head>Tom III</head>
                <pb n="005"/>
                <div type="chapter">
                    <head>ROZDZIAŁ I.</head>
                    <p>Pewnej pogodnej nocy, na prawym brzegu Waładynki, posuwał się w kierunku
                        Dniestru orszak jeźdźców, złożony z kilkunastu ludzi.</p>
                    <p>Szli bardzo wolno, prawie noga za nogą. Na samym przedzie, o kilkadziesiąt
                        kroków przed innymi, jechało dwóch jakoby w przedniej straży, ale widocznie
                        nie mieli żadnego do strażowania i czujności powodu, bo przez cały czas
                        rozmawiali ze sobą, zamiast dawać baczenie na okolicę — i zatrzymując co
                        chwila konie, oglądali się na resztę orszaku, a wówczas jeden z nich
                        wołał:</p>
                    <p>— Pomału tam! pomału!</p>
                    <p>I orszak zwalniał jeszcze kroku, zaledwie posuwając się naprzód.</p>
                    <p>Nakoniec, wysunąwszy się z za wzgórza, które osłaniało go swym cieniem,
                        orszak ów wszedł na przestwór oblany światłem księżyca i wtedy to można było
                        zrozumieć ostrożność pochodu: oto w środku karawany, idące obok siebie dwa
                        konie, dźwigały przywiązaną do siodełek kołyskę, w kołysce zaś leżała jakaś
                        postać.</p>
                    <p>Srebrne promienie oświecały bladą jej twarz i zamknięte oczy.</p>
                    <pb n="006"/>
                    <p>Za kołyską jechało dziesięciu zbrojnych. Po spisach bez proporców można w
                        nich było poznać kozaków. Niektórzy prowadzili konie juczne, inni jechali
                        luzem, ale o ile dwaj jadący na przedzie zdawali się nie zwracać
                        najmniejszej uwagi na okolicę, o tyle ci oglądali się niespokojnie i
                        trwożliwie na wszystkie strony.</p>
                    <p>A jednak okolica zdawała się być zupełną pustynią.</p>
                    <p>Ciszę przerywały tylko uderzenia kopyt końskich i wołanie jednego z dwóch
                        jadących na przedzie jeźdźców, który od czasu do czasu powtarzał swą
                        przestrogę:</p>
                    <p>— Pomału! ostrożnie!</p>
                    <p>Nakoniec zwrócił się do swego towarzysza:</p>
                    <p>— Horpyna, daleko jeszcze? — spytał.</p>
                    <p>Towarzysz, którego zwano Horpyną, a który w istocie był przebraną po kozacku
                        olbrzymią dziewką, popatrzył w gwieździste niebo i odrzekł:</p>
                    <p>— Niedaleko. Będziemy przed północą. Miniemy Wraże uroczyszcze, miniemy
                        Tatarski rozłóg, a tam już zaraz Czortowy jar. Oj! źleby tam przejeżdżać po
                        północku, nim kur zapieje. Mnie można, ale wam źleby było, źle!</p>
                    <p>Pierwszy jeździec wzruszył ramionami.</p>
                    <p>— Wiem ja — rzekł — że tobie czort bratem, ale na czorta są sposoby.</p>
                    <p>— Czort nie czort, a sposobu niema — odparła Horpyna. — Żeby ty, sokole, na
                        całym świecie schowania dla swojej kniaziówny szukał, toby ty lepszego nie
                        znalazł. Już i tędy nikt po północku nie przejdzie, chyba ze mną, a w jarze
                        jeszcze żywy człowiek nogi nie postawił. Chce kto wróżby, to przed jarem
                        stoi i czeka, póki nie wyjdę. Nie bój ty się. Nie przyjdą tam ani Lachy, ani
                        Tatary, ani nikt, nikt. Czortowy jar straszny, sam zobaczysz.</p>
                    <pb n="007"/>
                    <p>— Niech sobie będzie straszny, a ja mówię, że przyjdę, ile razy zechcę.</p>
                    <p>— Byleś w dzień przychodził.</p>
                    <p>— Kiedy zechcę. A stanie czort w poprzek, to za rogi wezmę.</p>
                    <p>— Ej Bohun! Bohun!</p>
                    <p>— Ej Dońcówna, Dońcówna! ty się o mnie nie troszcz. Weźmie mnie czort, czy
                        nie weźmie to nie twoja sprawa, ale to ci powiadam: radź ty sobie ze swoimi
                        czortami, jak chcesz, byle na kniaziównę bieda nie przyszła, bo jeśli jej
                        się co stanie, to ciebie z moich rąk ni czorty, ni upiory nie wydrą.</p>
                    <p>— Raz mnie już topili, jeszcze jak my nad Donem z bratem mieszkali, drugi raz
                        już mi w Jampolu mistrz głowę golił — a dlatego mi nic. Ale to inna rzecz.
                        Ja z przyjaźni dla ciebie będę jej strzegła, by jej i włos na głowie od
                        duchów nie spadł, a przed ludźmi u mnie bezpieczna. Już ci się ona nie
                        wymknie.</p>
                    <p>— A ty sowo! jeśli tak mówisz, to czemu ty mnie wróżyła na biedę, czemu ty mi
                        hukała nad uchem: „Lach przy niej! Lach przy niej?!“</p>
                    <p>— To nie ja mówiła, to duchy. Ale się może zmieniło. Jutro ci powróżę na
                        wodzie w kole młyńskiem. Na wodzie wszystko dobrze widać, jeno trzeba długo
                        patrzeć. Sam zobaczysz. Ale ty wściekły pies, powiedzieć ci prawdę, to się
                        sierdzisz i za obuch łapiesz...</p>
                    <p>Rozmowa urwała się, słychać było tylko uderzenia kopyt o kamienie i jakieś
                        głosy dochodzące od strony rzeki, podobne do sykania koników polnych.</p>
                    <p>Bohun nie zwrócił najmniejszej uwagi na owe głosy, które jednak wśród nocy
                        mogły dziwić — podniósł twarz ku księżycowi i zamyślił się głęboko.</p>
                    <pb n="008"/>
                    <p>— Horpyna! — rzekł po chwili.</p>
                    <p>— Czego?</p>
                    <p>— Ty czarownica, ty musisz wiedzieć: czy prawda, że jest takie ziele, że jak
                        się go kto napije, to musi pokochać? Lubystka, czy jak?</p>
                    <p>— Lubystka. Ale na twoją biedę nic i lubystka nie poradzi. Jeśliby kniaziówna
                        innego nie kochała, to tylko dać jej się napić, ale jeśli kocha, to wiesz,
                        co się stanie?</p>
                    <p>— Co?</p>
                    <p>— To jeszcze bardziej tego innego pokocha.</p>
                    <p>— Przepadnijże ty ze swoją lubystką! Umiesz ty źle wróżyć, a poradzić nie
                        umiesz.</p>
                    <p>— To słuchaj: znam ja inne ziele, co w ziemi rośnie. Kto się go napije, dwa
                        dni i dwie nocy jak pień leży, o świecie nie wie. Tego ja jej ziela dam — a
                        potem...</p>
                    <p>Kozak zatrząsł się na siodle i utkwił w czarownicy swe świecące w ciemności
                        oczy.</p>
                    <p>— Co ty kraczesz? — spytał.</p>
                    <p>— Taj hodi! — zawołała wiedźma i wybuchnęła ogromnym, podobnym do rżenia
                        klaczy, śmiechem.</p>
                    <p>Śmiech ów rozległ się złowrogim echem w rozpadlinach jarów.</p>
                    <p>— Suko! — rzekł watażka.</p>
                    <p>Poczem oczy jego gasły stopniowo, popadał znów w zamyślenie, nakoniec począł
                        mówić, jakby sam do siebie:</p>
                    <p>— Nie, nie! Kiedy my Bar brali, ja pierwszy wpadł do klasztoru, by jej przed
                        pijanicami bronić i łeb strzaskać każdemu, ktoby się jej dotknął, a ona się
                        nożem pchnęła — i teraz o Bożym świecie nie wie. Dotknę <pb n="009"/>jej
                        ręką, to się znów pchnie, albo do rzeki skoczy — nie upilnujesz
                        nieszczęsny!</p>
                    <p>— Ty w duszy Lach, nie kozak, kiedy po kozacku nie chcesz dziewczyny
                        zniewolić...</p>
                    <p>— Żeby ja był Lach! — zawołał Bohun — żeby ja był Lach!</p>
                    <p>I za czapkę obu rękoma się chwycił, bo jego samego ból chwycił.</p>
                    <p>— Musiała cię urzec ta Laszka — mruknęła Horpyna.</p>
                    <p>— Ej, chyba urzekła — odrzekł żałośnie. — Niechby mnie pierwsza kula nie
                        minęła, niechbym na palu sobacze życie skończył... Jednej ja chcę na świecie
                        i ta jedna mnie nie chce!</p>
                    <p>— Durny! — zawołała z gniewem Horpyna — toć ty ją masz!</p>
                    <p>— Stulże ty pysk! — zawołał z wściekłością kozak. — A jak się ona zabije, to
                        co? ciebie rozerwę, siebie rozerwę, łeb o kamień rozbiję, ludzi będę gryzł
                        jak pies. Jaby duszę za nią oddał, sławę kozacką, oddał, uciekłby za
                        Jahorlik hen! od pułków za świat, aby z nią, z nią żyć, przy niej zdychać...
                        Ot co! A ona się nożem pchnęła, i przez kogo? przezemnie! Nożem się pchnęła!
                        słyszysz?</p>
                    <p>— Nic jej nie będzie. — Nie umrze.</p>
                    <p>— Jakby umarła, to jaby ciebie ćwiekami do drzwi przybił.</p>
                    <p>— Mocy ty żadnej nad nią nie masz.</p>
                    <p>— Nie mam, nie mam. Jaby wolał, żeby ona mnie nożem pchnęła — niechby i
                        zabiła, byłoby lepiej.</p>
                    <p>— Głupia Laszka. Otby po dobrej woli przyhołubiła się do ciebie. Gdzie
                        lepszego znajdzie?</p>
                    <pb n="010"/>
                    <p>— Spraw ty to, a ja ci garnek dukatów nasypię, a pereł drugi. My w Barze
                        wzięli łupu niemało i przedtem brali.</p>
                    <p>— Ty bogaty jak kniaź Jerema — i sławny. Ciebie, mówią, sam Krzywonos się
                        boi.</p>
                    <p>Kozak ręką machnął.</p>
                    <p>— Co mnie z tego, koły serdcie bołyt...</p>
                    <p>I znowu zapadło milczenie. Brzeg rzeki stawał się coraz dzikszy, pustszy.
                        Białe światło księżyca nadawało fantastyczne kształty drzewom i skałom.
                        Nakoniec Horpyna rzekła:</p>
                    <p>— Tu Wraże uroczyszcze. Trzeba razem jechać.</p>
                    <p>— Czemu?</p>
                    <p>— Tu niedobrze.</p>
                    <p>Zatrzymali konie i po chwili orszak idący z tyłu złączył się z nimi.</p>
                    <p>Bohun wspiął się na strzemionach i zajrzał w kołyskę.</p>
                    <p>— Spyt? — spytał.</p>
                    <p>— Spyt — odpowiedział stary kozak — sładko jak detyna.</p>
                    <p>— Ja jej na sen dała — odrzekła wiedźma.</p>
                    <p>— Pomału, ostorożno — mówił Bohun — wlepiając oczy w uśpioną — szczoby wy jej
                        ne rozbudyły. Misiac jej prosto w łyczko zahladaje, serdeńku mojemu.</p>
                    <p>— Tycho swityt, ne rozbudyt — szepnął jeden z mołojców.</p>
                    <p>I orszak ruszył dalej. Wkrótce przybyli nad Wraże uroczyszcze. Było to
                        wzgórze, leżące tuż przy rzece, nizkie i obłe jak leżąca na ziemi okrągła
                        tarcza. Księżyc zalewał je zupełnie światłem, rozświecając białe,
                        porozrzucane po całej jego przestrzeni kamienie. Gdzieniegdzie <pb n="011"
                        />leżały one pojedyńczo, gdzieniegdzie tworzyły kupy, jakoby szczątki
                        jakichś budowli, zburzonych zamków i kościołów. Miejscami sterczały płyty
                        kamienne, pozasadzane końcem w ziemi, nakształt nagrobków na cmentarzyskach.
                        Całe wzgórze podobne było do jednego wielkiego rumowiska. I może niegdyś,
                        dawno, za czasów Jagiełłowych, krzewiło się tu życie ludzkie — dziś wzgórze
                        owo i cała okolica, aż po Raszków, była głuchą pustynią, w której gnieździł
                        się tylko dziki zwierz, a nocami duchy przeklęte odprawiały swoje
                        korowody.</p>
                    <p>Jakoż zaledwie orszak wspiął się do połowy wysokości wzgórza, trwający
                        dotychczas lekki powiew zmienił się w prawdziwy wicher, który począł
                        oblatywać wzgórze z jakimś posępnym, <!-- choice>
                            <orig>złowróżbym</orig>
                            --><corr>złowróżbnym</corr><!--
                        </choice --> świstem i wówczas mołojcom wydało się, że między owemi rumowiskami
                        odzywają się jakieś ciężkie westchnienia, jakby wychodzące z ugniecionych
                        piersi, jakieś żałosne jęki, jakieś śmiechy, płacze i kwilenia dzieci. Całe
                        wzgórze poczęło się ożywiać, wołać różnymi głosami. Z za kamieni zdawały się
                        wyglądać wysokie ciemne postacie, cienie dziwacznych kształtów
                        prześlizgiwały się cicho między głazami, w dali, w pomroce błyskały jakieś
                        światełka, podobne do oczu wilczych, nakoniec z drugiego końca wzgórza, z
                        pomiędzy najgęstszych kup i zwalisk, ozwało się nizkie gardłowe wycie,
                        któremu zawtórowały zaraz inne.</p>
                    <p>— Siromachy? — szepnął młody kozak, zwracając się do starego essauła.</p>
                    <p>— Nie, to upiory — odpowiedział essauł jeszcze ciszej.</p>
                    <p>— O Hospody pomyłuj! — zawołali z przerażeniem inni, zdejmując czapki i
                        żegnając się pobożnie.</p>
                    <pb n="012"/>
                    <p>Konie poczęły tulić uszy i chrapać. Horpyna jadąca na czele orszaku mruczała
                        półgłosem niezrozumiałe słowa, jak gdyby pacierz dyabelski. Dopiero gdy
                        przybyli na drugi kraniec wzgórza, odwróciła się i rzekła:</p>
                    <p>— No, już. Tu już dobrze. Trzymać ja je musiała zaklęciem, bo bardzo
                        głodne.</p>
                    <p>Westchnienie ulgi wyrwało się ze wszystkich piersi. Bohun z Horpyną wysunęli
                        się znów naprzód, a mołojcy, którzy przed chwilą tłumili oddech, poczęli
                        szeptać do siebie i rozmawiać. Każdy przypomniał sobie, co mu się kiedy z
                        duchami lub upiorami przytrafiło.</p>
                    <p>— Żeby nie Horpyna, to myby nie przeszli — mówił jeden.</p>
                    <p>— Mocna wid'ma.</p>
                    <p>— A nasz ataman i did'ka ne boitsia. Nie patrzył, nie słuchał, jeno się na
                        swoją mołodycię oglądał.</p>
                    <p>— Żeby jemu się to zdarzyło, co mnie, toby nie był taki bezpieczny — rzekł
                        stary essauł.</p>
                    <p>— A co się wam zdarzyło, ojcze Owsiwuju?</p>
                    <p>— Jechał ja raz z Reimentarówki do Hulapola, a jechał nocą koło mogił. Wtem
                        baczu, hyc coś z tyłu z mogiły na kulbakę. Obejrzę się: dziecko — sineńkie,
                        bladeńkie!... Widno Tatary z matką w jassyr prowadzili i umarło bez chrztu.
                        Oczki mu goreją jak świeczki i kwili, kwili! Skoczyło mi z kulbaki na kark,
                        aż tu czuję: kąsa za uchem. O Hospody! upiór. Alem to na Wołoszy długo
                        sługiwał, gdzie upiorów więcej niż ludzi i tam są na nie sposoby.
                        Zeskoczyłem z konia i gindżałem w ziemię. Zgiń! przepadnij! a ono jęknęło,
                        chwyciło się za głownię od gindżała i po ostrzu spłynęło pod murawę.
                        Przeciąłem ziemię na krzyż i pojechałem.</p>
                    <p>— To na Wołoszy tyle upiorów, ojcze?</p>
                    <pb n="013"/>
                    <p>— Co drugi Wołoch, to po śmierci będzie upiór — i wołoskie najgorsze ze
                        wszystkich. Tam ich nazywają brukołaki.</p>
                    <p>— A kto mocniejszy, ojcze, did’ko czy upiór?</p>
                    <p>— Did’ko mocniejszy, ale upiór zawziętszy. Did’ka jak potrafisz zażyć, to ci
                        będzie służył, a upiory do niczego, tylko za krwią wietrzą. Ale zawsze
                        did’ko nad nimi ataman.</p>
                    <p>— A Horpyna nad did’kami reimentaruje.</p>
                    <p>— Pewnie, że tak. Póki jej życia, póty reimentarstwa. No, żeby ona nie miała
                        nad nimi władzy, toby jej ataman swojej zuzuli nie oddał, bo brukołaki na
                        dziewczyńską krew najłakomsze.</p>
                    <p>— A ja słyszał, że ony do duszy niewinnej nie mają przystępu.</p>
                    <p>— Do duszy nie mają, ale do ciała mają.</p>
                    <p>— Oj szkodaby krasawicy! Krew to z mlekiem! Wiedział nasz bat’ko, co w Barze
                        brać.</p>
                    <p>Owsiwuj językiem klasnął.</p>
                    <p>— Niema co mówić. Złotaja Laszka...</p>
                    <p>— A mnie jej, ojcze, żal — mówił młody kozak. — Jak my ją w kołyskę kładli,
                        to rączki białe składała, a tak prosyła i prosyła: ubij, każe, ne huby,
                        każe, neszczastływoj!</p>
                    <p>— Nie będzie jej źle.</p>
                    <p>Dalszą rozmowę przerwało zbliżenie się Horpyny.</p>
                    <p>— Hej, mołojcy — rzekła wiedźma — to Tatarski rozłóg, ale nie bójcie się, tu
                        tylko jedna noc w roku straszna, a Czortowy jar i mój hutor już zaraz.</p>
                    <p>Jakoż wkrótce dały się słyszeć szczekania psów. Orszak wszedł w gardło jaru,
                        biegnącego prostopadle od rzeki, a tak wązkiego, że ledwie czterech konnych
                            <pb n="014"/>mogło w nim obok siebie postępować. Na dnie owej rozpadliny
                        płynęła krynica, mieniąc się w świetle księżycowem jak wąż i biegąc wartko
                        do rzeki. Ale w miarę, jak orszak posuwał się naprzód, strome i urwiste
                        ściany rozszerzały się coraz bardziej, tworząc dość obszerny rozłóg,
                        wznoszący się lekko w górę i zamknięty z boków skałami. Grunt gdzieniegdzie
                        pokryty był wysokiemi drzewami. Wiatr tu nie wiał. Długie czarne cienie
                        kładły się od drzew na ziemię, a na przestrzeniach oblanych światłem
                        księżyca świeciły mocno jakieś białe, okrągłe, lub wydłużone przedmioty, w
                        których mołojcy ze strachem poznali czaszki i piszczele ludzkie. Oglądali
                        się też z nieufnością naokół, znacząc od czasu do czasu krzyżami piersi i
                        czoła. Wtem w dali błysło z pomiędzy drzew światełko, a jednocześnie
                        nadbiegły dwa psy straszne, ogromne, czarne, ze świecącemi oczyma,
                        szczekając i wyjąc na widok ludzi i koni. Na głos Horpyny uciszyły się
                        wreszcie i poczęły obiegać wokoło jeźdźców, chrapiąc przytem i charcząc ze
                        zdyszenia.</p>
                    <p>— Niesamowite — szeptali mołojcy.</p>
                    <p>— To nie psy — mruknął stary Owsiwuj głosem, zdradzającym głębokie
                        przekonanie.</p>
                    <p>Tymczasem z za drzew ukazała się chata, za nią stajnia, dalej zaś i wyżej
                        jeszcze jedna ciemna budowla. Chata napozór była porządna i duża — w oknach
                        jej błyszczało światło.</p>
                    <p>— To moja sadyba — rzekła do Bohuna Horpyna — a tamto młyn, co zboża nie
                        miele, jeno nasze, ale ja worożycha z wody na kole wróżę. Powróżę i tobie.
                        Mołodycia w świetlicy będzie mieszkać, ale kiedy chcesz ściany przybrać, to
                        ją trzeba na drugą stronę tymczasem przenieść. Stójcie i z koni!</p>
                    <pb n="015"/>
                    <p>Orszak zatrzymał się, Horpyna zaś poczęła wołać:</p>
                    <p>— Czeremis, huku! huku! Czeremis!</p>
                    <p>Jakaś postać z pękiem zapalonego łuczywa w ręku wyszła przed chatę i
                        wzniósłszy ogień w górę poczęła w milczeniu przypatrywać się obecnym.</p>
                    <p>Był to stary człek, potwornie szpetny, mały, prawie karzeł, z płaską
                        kwadratową twarzą i skośnemi podobnemi do szczelin oczyma.</p>
                    <p>— Co ty za czort? — spytał go Bohun.</p>
                    <p>— Ty jego nie pytaj — rzekła olbrzymka — on ma język obcięty.</p>
                    <p>— Pójdź tu bliżej.</p>
                    <p>— Słuchaj — mówiła dalej dziewka — a możeby mołodycię do młyna zanieść? Tu
                        mołojcy będą przybierać świetlicę i ćwieki wbijać, to się rozbudzi.</p>
                    <p>Kozacy, zsiadłszy z koni, poczęli odwiązywać ostrożnie kołyskę. Sam Bohun
                        czuwał nad wszystkiem z największą troskliwością i sam dźwignął w głowach
                        kołyskę, gdy przenoszono ją do młyna. Karzeł, idąc naprzód, świecił
                        łuczywem. Kniaziówna, napojona przez Horpynę odwarem ziół usypiających, nie
                        rozbudziła się wcale, tylko powieki drgały jej cokolwiek od światła łuczywa.
                        Twarz jej nabierała życia od tych czerwonych blasków. Może też kołysały
                        dziewczynę sny cudne, bo się uśmiechała słodko w czasie tego pochodu,
                        podobnego do pogrzebu. Bohun patrzył na nią i zdawało mu się, że serce chyba
                        mu rozsadzi żebra w piersiach. „Myłeńka moja, zuzula moja!“ — szeptał cicho
                        — i groźne choć piękne lica watażki złagodniały i płonęły wielkim ogniem
                        miłości, która go ogarnęła i ogarniała coraz bardziej, tak jak zapomniany
                        przez wędrowca płomień ogarnia dzikie stepy.</p>
                    <pb n="016"/>
                    <p>Idąca obok Horpyna mówiła:</p>
                    <p>— Gdy się z tego snu rozbudzi, zdrowa będzie. Rana się goi, zdrowa
                        będzie...</p>
                    <p>— Sława Bohu! sława Bohu! — odpowiadał watażka.</p>
                    <p>Tymczasem mołojcy poczęli przed chatą zdejmować ogromne juki z sześciu koni i
                        wyładowywać zdobycz wziętą w makatach, kobiercach i innych kosztownościach w
                        Barze. Rozpalono w świetlicy obfity ogień i gdy jedni znosili coraz to nowe
                        opony, inni przystosowywali je do drewnianych ścian izby, Bohun nietylko
                        pomyślał o klatce bezpiecznej dla swego ptaka, ale postanowił ją przybrać,
                        by ptakowi niewola nie zdawała się zbyt nieznośna. Wkrótce też nadszedł z
                        młyna i sam pilnował roboty. Noc upływała i księżyc zdjął już swoje białe
                        światło z wierzchołków skał, a w świetlicy słychać jeszcze było przytłumione
                        stukanie młotów. Prosta izba stawała się coraz podobniejsza do komnaty.
                        Nakoniec, gdy już ściany były obwieszone, a tok wymoszczony, przyniesiono
                        napowrót senną kniaziównę i złożono ją na miękkich wezgłowiach.</p>
                    <p>Potem uciszyło się wszystko. Tylko w stajni jeszcze przez jakiś czas
                        rozlegały się wśród ciszy wybuchy śmiechu, podobne do końskiego rżenia; — to
                        młoda wiedźma, baraszkując na sianie z mołojcami, rozdawała im kułaki i
                        całusy.</p>
                </div>
                <pb n="017"/>
                <div type="chapter">
                    <head>ROZDZIAŁ II.</head>
                    <p>Słońce było już wysoko na niebie, gdy nazajutrz dzień kniaziówna otworzyła ze
                        snu oczy.</p>
                    <p>Wzrok jej padł naprzód na pułap i zatrzymał się na nim długo, poczem obiegł
                        całą komnatę. Wracająca przytomność walczyła jeszcze w dziewczynie z
                        resztkami snu i marzeń. Na twarzy jej odmalowało się zdziwienie i niepokój.
                        Gdzie jest? skąd się wzięła i w czyjej jest mocy? Czy śni jeszcze, czy widzi
                        na jawie? Co znaczy ten przepych, który ją otacza? Co się z nią działo
                        dotąd? W tej chwili straszne sceny wzięcia Baru stanęły nagle przed nią,
                        jakby żywe. Przypomniała sobie wszystko: rzeź tysięcy narodu, szlachty,
                        mieszczan, księży, zakonnic i dzieci — pomazane krwią twarze czerni, szyje i
                        głowy poobwijane w dymiące jeszcze trzewia, pijane wrzaski, ów sądny dzień
                        wycinanego w pień miasta — nakoniec zjawienie się Bohuna i porwanie.
                        Przypomniała sobie i to, jak w chwili rozpaczy padła na nóż nadstawiony
                        własną ręką — i zimny pot operlił teraz jej skronie. Widać nóż ześliznął się
                        jej po ramieniu, bo czuje tylko trochę bólu, ale zarazem czuje, że żyje, że
                        wraca jej siła i zdrowie, pamięta wreszcie, że długo, długo wieziono ją
                        gdzieś w kołysce. Ale gdzie jest teraz? Czy <pb n="018"/>w zamku jakim, czy
                        uratowana, odbita, bezpieczna? I znowu obiega oczyma komnatę. Okienka w niej
                        jak w chacie chłopskiej, małe, kwadratowe i świata przez nie nie widać, bo
                        zamiast szyb zasłaniają je błony białe. Byłażby to rzeczywiście chata
                        chłopska? Ale nie może być, bo świadczy przeciw temu niezmierny przepych
                        wewnętrzny. Zamiast pułapu zwiesza się nad dziewczyną jedna ogromna opona z
                        purpurowego jedwabiu w złote gwiazdy i księżyce, ściany niezbyt przestronne,
                        ale całkiem przybrane w makaty, na podłodze leży różnowzory kobierzec, jakby
                        żywymi kwiatami usłany. Okap na kominie pokryty perskim tyftykiem, wszędy
                        złote frendzle, jedwabie, aksamity, począwszy od ścian pułapu, aż do
                        poduszek, na których spoczywa jej głowa. Jasne światło dzienne, przesiąkając
                        przez błony okienek, rozświeca wnętrze, ale i gubi się w tych purpurach,
                        ciemnych fioletach i szafirach aksamitu, tworząc jakąś uroczą tęczową
                        pomrokę. Kniaziówna dziwi się, oczom nie wierzy. Czy to czary jakie, czy nie
                        wojska księcia Jeremiego odbiły ją z rąk kozackich i złożyły w którym z
                        książęcych zamków?</p>
                    <p>Dziewczyna złożyła ręce.</p>
                    <p>— Święta, Przeczysta! spraw, aby tak się stało, aby pierwsza twarz, która się
                        we drzwiach ukaże, była twarzą obrońcy i przyjaciela.</p>
                    <p>Wtem przez ciężką lamową kotarę doszły do niej płynące z daleka dźwięki
                        teorbanu i jednocześnie jakiś głos począł nucić do wtóru znaną pieśń:</p>
                    <quote>
                        
                            <l>„Oj cei lubosti</l>
                            <l> „Hirsze od słabosti!</l>
                            <l> „Słabost’ perebudu,</l>
                            <l> „Zdorow-że ja budu,</l>
                        
                        <pb n="019"/>
                        
                            <l>„Wirnoho kochania,</l>
                            <l> „Po wik ne zabudu.“</l>
                        
                    </quote>
                    <p>Kniaziówna podniosła się na łożu, ale w miarę jak słuchała, oczy jej
                        otwierały się coraz szerzej z przerażenia — wreszcie krzyknęła strasznie i
                        rzuciła się jak martwa na poduszki.</p>
                    <p>Poznała głos Bohuna.</p>
                    <p>Ale krzyk jej przedostał się widocznie również przez ściany świetlicy, bo po
                        chwili ciężka kotara zaszeleściała i sam watażka ukazał się w progu.</p>
                    <p>Kurcewiczówna zakryła oczy rękoma, a zbielałe i trzęsące się jej wargi
                        powtarzały jakby w gorączce:</p>
                    <p>— Jezus Marya! Jezus Marya!</p>
                    <p>A jednak widok, który ją tak przeraził, byłby uradował niejedne oczy
                        dziewczęce, bo aż łuna biła od ubioru i twarzy tego mołojca. Dyamentowe guzy
                        jego żupana migotały jak gwiazdy na niebie, nóż i szabla skrzyły się od
                        klejnotów, żupan ze srebrnej lamy i czerwony kontusz podwoiły piękność jego
                        smagłego oblicza i tak stał przed nią wysmukły, czarnobrewy, przepyszny,
                        najpiękniejszy ze wszystkich mołojców Ukrainy.</p>
                    <p>Ale oczy miał zamglone, jakby gwiazdy tumanem przysłonięte i patrzył na nią
                        prawie z pokorą, a widząc, że strach nie ustępuje z jej twarzy, począł mówić
                        nizkim i smutnym głosem:</p>
                    <p>— Nie bój się, kniaziówno!</p>
                    <p>— Gdziem jest? gdziem jest? — pytała, poglądając na niego przez palce.</p>
                    <p>— W bezpiecznem miejscu, daleko od wojny. Nie bój się, duszo ty moja miła. Ja
                        cię tu z Baru przywiózł, żeby się tobie krzywda nie stała od ludzi, albo od
                            <pb n="020"/>wojny. Już tam nikogo w Barze nie żywili kozacy, tyś jedna
                        żywa wyszła.</p>
                    <p>— Co tu waćpan robisz, dlaczego mnie prześladujesz?</p>
                    <p>— Ja ciebie prześladuję! Mój Boże miły! — i watażka ręce rozłożył i począł
                        głową kiwać, jak człowiek, którego wielka niesprawiedliwość spotyka.</p>
                    <p>— Ja się waćpana boję okrutnie.</p>
                    <p>— I czemu się boisz — jeśli każesz, ode drzwi się nie ruszę — ja rab twój.
                        Mnie tu na progu siedzieć i w oczy ci patrzeć. Ja ci zła nie chcę, za co ty
                        mnie nienawidzisz? Hej, Boże miły! ty się w Barze nożem pchnęła na mój
                        widok, choć ty mnie dawno znała i wiedziała, że ja cię bronić idę. Toć ja
                        nie obcy człowiek dla ciebie, ale druh serdeczny, a ty się nożem pchnęła,
                        kniaziówno!</p>
                    <p>Blade policzki kniaziówny oblały się nagle krwią.</p>
                    <p>— Bom wolała śmierć, niż hańbę — rzekła — i przysięgam, że jeśli mnie nie
                        uszanujesz, to się zabiję, choćbym też i duszę zgubić miała.</p>
                    <p>Z oczu dziewczyny strzelił ogień — i widział watażka, że nie ma co żartować z
                        tą krwią Kurcewiczowską, książęcą, bo w uniesieniu dotrzyma tego, czem
                        grozi, a drugim razem lepiej nadstawi noża.</p>
                    <p>Więc nie odrzekł nic, tylko postąpił parę kroków pod okno i siadłszy na ławie
                        pokrytej złotą lamą, zwiesił głowę.</p>
                    <p>Przez chwilę trwało milczenie.</p>
                    <p>— Bądź ty spokojna — rzekł. — Póki ja trzeźwy, póki mnie gorzałka-matka głowy
                        nie zapali, póty ty dla mnie jak obraz w cerkwi. A od czasu jak ja ciebie w
                        Barze znalazł, przestałem pić. Przedtem ja pił, pił, biedę <pb n="021"/>moją
                        gorzałką-matką zalewał. Co było robić? Ale teraz do ust nie wezmę ni
                        słodkiego wina, ni palanki.</p>
                    <p>Kniaziówna milczała.</p>
                    <p>— Popatrzę na cię, — mówił dalej — oczy krasnem liczkiem ucieszę — taj
                        pójdę.</p>
                    <p>— Wróć mnie wolność — rzekła dziewczyna.</p>
                    <p>— Albo ty w niewoli? ty tu pani. I gdzie chcesz wracać? Kurcewiczowie
                        wyginęli, ogień pożarł wsie i grody, kniazia w Łubniach niema, idzie on na
                        Chmielnickiego, a Chmielnicki na niego, wszędy wojna, krew się leje, wszędy
                        pełno kozaków i ordyńców i żołnierstwa. Kto cię uszanuje? kto się ciebie
                        użali, kto cię obroni, jeśli nie ja?</p>
                    <p>Kniaziówna oczy ku górze wzniosła, bo wspomniała, że przecie jest ktoś na
                        świecie, ktoby przygarnął i użalił się i obronił — ale nie chciała wymówić
                        jego nazwiska, by lwa srogiego nie drażnić — jednocześnie zaś głęboki smutek
                        ścisnął jej serce. Czy jeszcze żyje ten, za którym tęskniła jej dusza? Będąc
                        w Barze wiedziała, że żyje, bo zaraz po wyjeździe Zagłoby doszło jej uszu
                        nazwisko pana Skrzetuskiego, wraz z wieściami o zwycięstwach groźnego
                        księcia. Ale od tej pory ileż to już upłynęło dni i nocy, ile mogło się
                        zdarzyć bitew, ile dosięgnąć go niebezpieczeństw! Wieści o nim mogły ją
                        teraz dochodzić tylko przez Bohuna, którego pytać nie chciała i nie
                        śmiała.</p>
                    <p>Więc głowa opadła jej na poduszki.</p>
                    <p>— Zali mam więźniem tu pozostać? — pytała z jękiem. — Com ja waćpanu
                        uczyniła, że chodzisz za mną jak nieszczęście?</p>
                    <p>Kozak podniósł głowę i począł mówić tak cicho, że zaledwie było go
                        słychać:</p>
                    <pb n="022"/>
                    <p>— Co ty mnie uczyniła — ne znaju, ale to znaju, że jeśli ja tobie
                        nieszczęście, to i ty mnie nieszczęście. Żeby ja ciebie nie pokochał, byłby
                        ja wolny jak wiatr w polu i na sercu swobodny i na duszy swobodny, a sławny
                        jak sam Konasewicz Sahajdaczny. Twoje to liczko mnie nieszczęście, twoje to
                        oczy mnie nieszczęście; ni mnie wola miła, ni sława kozacza! Co mnie były
                        krasawice, póki ty z dziecka na pannę nie wyrosła. Raz ja wziął galerę z
                        najkraśniejszemi mołodyciami, bo je sułtanowi wieźli — i żadna serca nie
                        zabrała. Poigrały kozaki-braty, a potem ja każdej kamień kazał do szyi i w
                        wodę. Nie bał ja się nikogo, nie dbał o nic — wojną na pogan chodził, łup
                        brał — i jak kniaź w zamku, tak ja był na stepie. A dziś co? Ot, siedzę tu —
                        i rab, o dobre słowo u ciebie żebrzę i wyżebrać nie mogę — i nie słyszał go
                        nigdy, nawet i wtedy, gdy cię bracia i stryjna za mnie swatali. Oj, żeby ty
                        dziewczyno była dla mnie inna, żeby ty była inna, nie stałoby się to, co się
                        stało; nie byłby ja twoich krewnych pobił, nie byłby ja się z buntem i
                        chłopami bratał; ale przez ciebie ja rozum stracił. Tyby mnie gdzie chciała
                        zawiodła — jaby ci krew oddał, duszęby oddał. Ja teraz ot cały we krwi
                        szlacheckiej ubroczon, ale dawniej ja tylko Tatarów bił, a tobie łup
                        przywoził — żeby ty w złocie i klejnotach chodziła jak cheruwym Bożyj —
                        czemu ty mnie wtedy nie kochała? Oj ciężko, oj ciężko! żal sercu mojemu. Ni
                        z tobą żyć, ni bez ciebie, ni zdala, ni z blizka — ni na górze, ni na
                        dolinie — hołubko ty moja, serdeńko ty moje! No daruj ty mnie, że ja
                        przeszedł po ciebie do Rozłogów po kozacku, z szablą i ogniem, ale ja był
                        pijany gniewem na kniaziów i gorzałkę po drodze pił — zbój nieszczęsny. A
                        potem, jak ty mi uciekła, tak ja po <pb n="023"/>prostu jak pies wył, i rany
                        bolały, i jeść nie chciał i śmierci-matki prosił, żeby zabrała — a ty
                        chcesz, by ja cię teraz oddał, by utracił cię na nowo — hołubko ty moja,
                        serdeńko ty moje!</p>
                    <p>Watażka przerwał, bo mu głos urwał się w gardle i stał się prawie jęczący, a
                        twarz Heleny to rumieniła się, to bladła. Im więcej niezmiernej miłości było
                        w słowach Bohuna, tem większa przepaść otwierała się przed dziewczyną, bez
                        dna, bez nadziei ratunku.</p>
                    <p>A kozak odpoczął chwilę, opanował się i tak dalej mówił:</p>
                    <p>— Proś, czego chcesz. Ot, patrz, jak ta izba przybrana — to moje, to łup z
                        Baru, na sześciu koniach ja dla ciebie to przywiózł — proś czego chcesz —
                        złota żółtego, szat świecących, klejnotów jasnych, rabów pokornych. Ja
                        bogaty, swego mam dość i Chmielnicki mnie dobra nie pożałuje i Krzywonos nie
                        pożałuje, ty będziesz jak księżna Wiśniowiecka, zamków ci nazdobywam, pół
                        Ukrainy ci daruję — bo choć ja kozak, nie szlachcic, ale ataman buńczuczny,
                        podemną dziesięć tysięcy mołojców chodzi, więcej niż pod kniaziem Jeremą.
                        Proś, czego chcesz, byleś nie chciała uciekać odemnie — byleś została ze
                        mną, hołubko, a pokochała!</p>
                    <p>Kniaziówna poniosła się na poduszkach bardzo blada — ale jej słodka,
                        przecudna twarz wyrażała taką niezłomną wolę, dumę i siłę, że ta gołąbka
                        podobniejszą była w tej chwili do orlęcia.</p>
                    <p>— Jeśli waćpan mej odpowiedzi czekasz — rzekła — to wiedz, iż choćbym miała
                        wiek w twojej niewoli przejęczeć, nigdy, nigdy cię nie pokocham, tak mi
                        dopomóż Bóg!</p>
                    <p>Bohun pasował się przez chwilę sam ze sobą.</p>
                    <pb n="024"/>
                    <p>— Ty mi takich rzeczy nie mów — rzekł chrapliwym głosem.</p>
                    <p>— Ty mi o swem kochaniu nie mów, bo mi od niego wstyd, gniew i obraza. Jam
                        nie dla ciebie.</p>
                    <p>Watażka wstał.</p>
                    <p>— A dla kogo że ty, kniaziówno Kurcewiczówno? a czyjaby ty była w Barze, żeby
                        nie ja?</p>
                    <p>— Kto mnie życie ratuje, by mi dać hańbę i niewolę, ten mój wróg, nie
                        przyjaciel.</p>
                    <p>— I ty myślisz, żeby cię chłopy zabiły? Strach myśleć!...</p>
                    <p>— Nóżby mnie zabił, tyś mi go wydarł.</p>
                    <p>— I nie oddam, bo ty musisz być moja — wybuchnął kozak.</p>
                    <p>— Nigdy! wolę śmierć.</p>
                    <p>— Musisz i będziesz.</p>
                    <p>— Nigdy!</p>
                    <p>— No, żeby ty nie była ranna, to po tem, co ty mi rzekła, jaby dziś jeszcze
                        pchnął mołojców do Raszkowa i mnicha za łeb kazał przyprowadzić, a jutro
                        jaby był twój mąż. Taj co? męża grzech nie kochać i nie przyhołubić. Hej! ty
                        panno wielmożna, tobie miłość kozacka obraza i gniew. A kto ty taka, że ja
                        dla ciebie chłop? Gdzie twoje zamki, i bojary i wojska? Czemu tobie gniew,
                        czemu tobie obraza? Ja cię wojną wziął, ty branka. Oj, żeby ja był chłop,
                        jaby cię nahajem po białych plecach rozumu nauczył i bez księdzaby się twoją
                        krasą nasycił — żeby ja był chłop, nie rycerz!</p>
                    <p>— Anieli niebiescy, ratujcie mnie! — szepnęła kniaziówna.</p>
                    <p>A tymczasem coraz większa wściekłość wzbierała na twarzy kozaka i gniew
                        chwytał go za włosy.</p>
                    <pb n="025"/>
                    <p>— Ja wiem — mówił — czemu tobie obraza, czemu ty mi odporna! Dla innego
                        chowasz swój wstyd dziewiczy — ale nic z tego, jakom żyw, jakom kozak!
                        Szlachcic hołota! oczajdusza Lach nieszczery! Na pohybelże jemu! Ledwie
                        spojrzał, ledwie w tańcu zakręcił, i całą wziął, a ty kozacze cierp, łbem
                        tłucz! Ale ja jego dostanę i ze skóry każę go obedrzeć, ćwiekami nabić.
                        Wiedz ty, że idzie Chmielnicki na Lachów, a ja idę z nim — i twego hołubka
                        odnajdę, choćby pod ziemią, a jak wrócę, to ci wrażą jego głowę na gościniec
                        pod nogi kinę.</p>
                    <p>Helena nie słyszała ostatnich słów atamana. Ból, gniew, rany, wzruszenie,
                        przestrach, zbawiły ją sił — i słabość niezmierna rozeszła się po wszystkich
                        jej członkach, oczy i myśli jej zgasły — i padła zemdlona.</p>
                    <p>Watażka stał czas jakiś blady z gniewu, z pianą na ustach — wtem dostrzegł tę
                        martwą głowę zwieszoną w tył bezwładnie i z ust jego wyrwał się ryk prawie
                        nieludzki.</p>
                    <p>— Wże po nej! Horpyna! Horpyna! Horpyna!</p>
                    <p>I na ziemię runął.</p>
                    <p>Olbrzymka wpadła co duchu do świetlicy.</p>
                    <p>— Szczo z toboju?</p>
                    <p>— Ratuj! ratuj! — wołał Bohun. — Zabił ja ją — duszu moju, świtło moje.</p>
                    <p>— Szczo ty zduriw?</p>
                    <p>— Zabił, zabił! — jęczał watażka i ręce nad głową łamał.</p>
                    <p>Ale Horpyna, zbliżywszy się do kniaziówny, wnet poznała, że to nie śmierć,
                        jeno omdlenie ciężkie i wyprawiwszy za drzwi Bohuna, zaczęła ją ratować.</p>
                    <p>Kniaziówna otworzyła po chwili oczy.</p>
                    <pb n="026"/>
                    <p>— No, doniu, nic ci — mówiła czarownica. — Ty się widać jego przelękła i
                        pomroka cię chwyciła — ale pomroka przejdzie, a zdrowie przyjdzie. Ty jak
                        orzech dziewczyna, tobie długo jeszcze na świecie żyć i szczęścia
                        używać.</p>
                    <p>— Ktoś ty jest? — spytała słabym głosem kniaziówna.</p>
                    <p>— Ja? sługa twoja — bo on tak kazał.</p>
                    <p>— Gdzie ja jestem?</p>
                    <p>— W Czortowym jarze. Szczera tu pustynia, nikogo tu nie zobaczysz, prócz
                        niego.</p>
                    <p>— Czy i ty tu mieszkasz?</p>
                    <p>— Tu nasz chutor. Ja Dońcówna, brat mój pod Bohunem pułkownikuje, dobrych
                        mołojców wodzi, a ja tu siedzę — i będę ciebie pilnowała w tej komnacie
                        złocistej. Z chaty terem! — aż łuna bije! to on dla cię wszystko to
                        przywiózł.</p>
                    <p>Helena popatrzyła w hożą twarz dziewki i twarz ta wydała jej się pełną
                        szczerości.</p>
                    <p>— A będziesz ty dobra dla mnie?</p>
                    <p>Białe zęby młodej wiedźmy zabłysły w uśmiechu.</p>
                    <p>— Będę. Zaśbym nie była! — rzekła — ale i ty bądź dobrą dla atamana. On
                        sokół, on sławny mołojec, on ci...</p>
                    <p>Tu wiedźma schyliła się do ucha Heleny i zaczęła jej coś szeptać, wkońcu
                        wybuchnęła śmiechem.</p>
                    <p>— Precz! — krzyknęła kniaziówna.</p>
                </div>
                <pb n="027"/>
                <div type="chapter">
                    <head>ROZDZIAŁ III.</head>
                    <p>Rankiem, w dwa dni później, Dońcówna z Bohunem siedzieli pod wierzbą, wedle
                        młyńskiego koła i patrzyli na pieniącą się na niem wodę.</p>
                    <p>— Będziesz jej pilnowała, będziesz jej strzegła, oka z niej nie spuścisz,
                        żeby nigdy z jaru nie wychodziła — mówił Bohun.</p>
                    <p>— U jaru ku rzece wązka szyja, a tu miejsca dosyć. Każ szyję kamieniami
                        zasypać, a będziem tu jak w garnku na dnie; jak mnie będzie trzeba, to sobie
                        wyjście znajdę.</p>
                    <p>— Czemże wy tu żyjecie?</p>
                    <p>— Czeremis pod skałami kukurydzę sadzi, wino sadzi i ptaki w sidła łapie. Z
                        tem, co ty przywiózł, nie będzie jej niczego brakować, chyba ptasiego mleka.
                        Nie bój się, już ona z jaru nie wyjdzie i nikt się o niej nie dowie, byle
                        twoi ludzie nie rozgadali, że ona tu jest.</p>
                    <p>— Ja im kazał przysiądz. Oni wierni mołojcy nie rozgadają, choćby z nich pasy
                        darli. Ale ty sama mówiła, że tu ludzie przychodzą do cię jako do
                        worożychy.</p>
                    <p>— Czasem z Raszkowa przychodzą, a czasem jak zasłyszą, to i Bóg wie skąd. Ale
                        zostają przy rzece, do jaru nikt nie wchodzi, bo się boją. Ty widział kości.
                        Byli tacy, co chcieli przyjść, to ich kości leżą.</p>
                    <pb n="028"/>
                    <p>— Ty ich mordowała?</p>
                    <p>— Kto mordował, to mordował! Chce kto wróżby, czeka u jaru, a ja do koła idę.
                        Co zobaczę w wodzie, to pójdę i powiem. Zaraz i dla ciebie będę patrzyła,
                        jeno nie wiem, czy się co pokaże, bo nie zawsze widać.</p>
                    <p>— Byleś co złego nie zobaczyła.</p>
                    <p>— Jak będzie co złego, to nie pojedziesz. I takbyś lepiej nie jechał.</p>
                    <p>— Muszę. Do mnie Chmielnicki pismo do Baru pisał, żeby ja wracał i Krzywonos
                        przykazywał. Teraz na nas Lachy z wielką siłą idą, więc i my musimy do
                        kupy.</p>
                    <p>— A kiedy wrócisz?</p>
                    <p>— Ne znaju. Będzie wielka bitwa, jakiej jeszcze nie bywało. Albo nam śmierć,
                        albo Lachom. Jeśli nas pobiją, to tu się schronię, jeśli my pobijemy — to
                        wrócę po moją zuzulę i do Kijowa z nią pojadę.</p>
                    <p>— A jak zginiesz?</p>
                    <p>— Od tego ty worożycha, żebym wiedział.</p>
                    <p>— A jak zginiesz?</p>
                    <p>— Raz maty rodyła.</p>
                    <p>— Ba! A co ja mam z dziewczyną wtedy robić? Głowę jej ukręcić, czy jak?</p>
                    <p>— Dotknij ty jej ręką, a ja cię każę wołami na pal nawlec.</p>
                    <p>Watażka zamyślił się ponuro.</p>
                    <p>— Jeśli zginę, tak ty jej powiedz, żeby mnie ona prostyła.</p>
                    <p>— Hej, newdiaczna to Laszka, że za takie kochanie cię nie kocha. Żeby tak na
                        mnie, jaby ci nie była oporna — hu! hu!</p>
                    <pb n="029"/>
                    <p>To mówiąc, Horpyna trąciła po dwakroć kułakiem w bok watażkę i pokazała mu
                        wszystkie zęby w uśmiechu.</p>
                    <p>— Idźże ty do czorta! — rzekł kozak.</p>
                    <p>— No, no! wiem ja, że ty nie dla mnie.</p>
                    <p>Bohun zapatrzył się w spienioną wodę na kole, jakby sam chciał sobie
                        wróżyć.</p>
                    <p>— Horpyna? — rzekł po chwili.</p>
                    <p>— A co?</p>
                    <p>— Jak ja pojadę, czy ona będzie za mną tużyła?</p>
                    <p>— Kiedy ty nie chcesz jej po kozacku zniewolić, to może i lepiej, że sobie
                        pojedziesz.</p>
                    <p>— Ne choczu, ne mohu, ne smiju! Ja wiem, że onaby umarła.</p>
                    <p>— To może i lepiej, że pojedziesz. Póki ona cię widzi, nie chce cię i znać,
                        ale jak posiedzi ze mną i z Czeremisem miesiąc, dwa — będziesz jej zaraz
                        milszy.</p>
                    <p>— Żeby ona była zdrowa, tak wiem, coby ja zrobił. Sprowadziłby popa z
                        Raszkowa i kazał sobie ślub dać, ale teraz się boję, bo jak się przelęknie —
                        duszę odda. Samaś widziała.</p>
                    <p>— Dajże ty pokój. A poco tobie pop i ślub. Nie szczery ty kozak — nie! Ja tu
                        nie chcę ni popa, ni księdza. W Raszkowie stoją Tatarzy dobruccy, jeszczeby
                        ty ich na kark nam sprowadził, a jakby sprowadził, tak tyleby widział
                        kniaziównę. Co tobie do głowy przyszło? Jedźże sobie i wracaj.</p>
                    <p>— A ty patrz w wodę i mów, co ujrzysz. Mów prawdę, a nie łżyj, choćby ty mnie
                        nieżywego ujrzała.</p>
                    <p>Dońcówna zbliżyła się do koryta młyńskiego i podniosła drugą zastawę,
                        wstrzymującą wodę krynicznego <pb n="030"/>wodospadu; wnet wartka fala
                        napłynęła zdwojonym pędem przez koryto; koło zaczęło się obracać szybciej,
                        aż wreszcie zakrył je pył wodny; zbita na miazgę piana kłębiła się pod
                        kołem, jak ukrop.</p>
                    <p>Wiedźma wbiła swoje czarne oczy w owe wary i chwyciwszy się za warkocze koło
                        uszu, poczęła wołać:</p>
                    <p>— Huku! huku! pokaż się! W kole dębowem, w pianie białej, w tumanie jasnym,
                        zły ty, czy dobry, pokaż się!</p>
                    <p>Bohun zbliżył się i siadł przy niej. Twarz jego wyrażała obawę i gorączkową
                        ciekawość.</p>
                    <p>— Widzę! — krzyknęła wiedźma.</p>
                    <p>— Co widzisz?</p>
                    <p>— Śmierć mojego brata. Dwa woły Dońca na pal naciągają.</p>
                    <p>— Do czorta z twoim bratem! — mruknął Bohun, który czego innego chciał się
                        dowiedzieć.</p>
                    <p>Przez chwilę słychać było tylko hurgot koła, obracającego się jakby z
                        wściekłością.</p>
                    <p>— Sina u mego brata głowa, sineńka, kruki go dziobią! — rzekła wiedźma.</p>
                    <p>— Co więcej widzisz?</p>
                    <p>— Nic. — O jaki siny! Huku! huku! w kole dębowem, w pianie białej, w tumanie
                        jasnym, pokaż się! — Widzę.</p>
                    <p>— A co?</p>
                    <p>— Bitwa! Lachy uciekają przed mołojcami.</p>
                    <p>— A ja gonię?</p>
                    <p>— Widzę i ciebie. Ty się z małym rycerzem potykasz. Hur! hur! hur! Ty się
                        małego rycerza strzeż.</p>
                    <p>— A kniaziówna?</p>
                    <pb n="031"/>
                    <p>— Niema jej. Widzę cię znowu, a przy tobie ktoś, kto cię zdradzi. Twój druh
                        nieszczery.</p>
                    <p>Bohun pożerał oczyma to piany, to Horpynę — i jednocześnie pracował głową, by
                        pomódz wróżbom.</p>
                    <p>— Jaki druh?</p>
                    <p>— Nie widzę. Nie wiem, stary, czy młody.</p>
                    <p>— Stary! pewno stary!</p>
                    <p>— Może i stary.</p>
                    <p>— To wiem, kto to. On mnie już raz zdradził. Stary szlachcic z siwą brodą i z
                        białem okiem. Na pohybelże jemu! Ale on mnie nie druh.</p>
                    <p>— On dybie na ciebie. Widzę znowu. Czekaj! jest i kniaziówna! jest, w wianku
                        rucianym, w białej sukni, nad nią jastrząb.</p>
                    <p>— To ja.</p>
                    <p>— Może i ty. Jastrząb... czy sokół? Jastrząb!</p>
                    <p>— To ja.</p>
                    <p>— Czekaj. Już nie widać... W kole dębowem, w pianie białej... O! o! mnogo
                        wojska, mnogo mołojców, oj, mnogo, jak drzew w lesie, jak bodiaków w stepie,
                        a ty nad wszystkimi, przed tobą trzy buńczuki noszą.</p>
                    <p>— A kniaziówna przy mnie?</p>
                    <p>— Niema jej, ty w obozie.</p>
                    <p>Znowu nastała chwila milczenia. Koło huczało, aż się cały młyn trząsł.</p>
                    <p>— Hej, co tu krwi! co tu krwi! co trupów, wilcy nad nimi, krucy nad nimi! —
                        zaraza nad nimi. Same trupy! same trupy! hen! hen! tylko trupy, nie widać
                        nic, tylko krew!</p>
                    <p>Nagle powiew wiatru zwiał tuman z koła — a <pb n="032"/>jednocześnie wyżej,
                        nad młynem, ukazał się potworny Czeremis, z wiązką drzewa na plecach.</p>
                    <p>— Czeremis, załóż stawidło! — zawołała dziewka.</p>
                    <p>To rzekłszy, poszła umywać ręce i twarz w strudze, a karzeł zahamował
                        tymczasem wodę.</p>
                    <p>Bohun siedział zamyślony. Zbudziło go dopiero nadejście Horpyny.</p>
                    <p>— Ty nic więcej nie widziała? — spytał ją.</p>
                    <p>— Co się pokazało, to się pokazało, nic więcej nie obaczę.</p>
                    <p>— A nie łżesz?</p>
                    <p>— Na głowę brata, prawdę mówiłam. Jego na pal wsadzą. Wołami za nogi
                        naciągną. Mnie jego żal. Hej, nie jemu jednemu śmierć pisana! Co się trupów
                        pokazało! nigdy tyle nie widziałam; będzie wielka wojna na świecie.</p>
                    <p>— A ją ty widziała z jastrzębiem nad głową?</p>
                    <p>— Tak jest.</p>
                    <p>— I ona była w wianku?</p>
                    <p>— W wianeczku i w białej sukni.</p>
                    <p>— A skąd ty wiesz, że ten jastrząb to ja? Ja tobie o tym młodym Lachu
                        szlachcicu powiadał — może to on.</p>
                    <p>Dziewka zmarszczyła brwi i zadumała się.</p>
                    <p>— Nie — rzekła po chwili, wstrząsając głową: — kołyby buw Lach, toby buw
                        oreł.</p>
                    <p>— Sława Bohu! sława Bohu! Pójdę ja teraz do mołojców, żeby konie do drogi
                        gotowali. W nocy ruszymy.</p>
                    <p>— Tak i koniecznie pojedziesz.</p>
                    <p>— Chmiel przykazywał i Krzywonos przykazywał. Ty dobrze widziała, że będzie
                        wielka wojna, bo to samo ja w Barze, w piśmie od Chmiela, czytał.</p>
                    <pb n="033"/>
                    <p>Bohun wprawdzie nie umiał czytać, ale wstydził się tego — bo nie chciał za
                        prostaka uchodzić.</p>
                    <p>— To i jedź! — rzekła wiedźma. — Ty szczęśliwy — hetmanem zostaniesz, ja ot,
                        tak nad tobą trzy buńczuki widziała, jako te palce widzę.</p>
                    <p>— I hetmanem zostanę i kniaziównę za żynku wezmę — mnie nie chłopkę brać.</p>
                    <p>— Z chłopką tyby inaczej gadał — ale tej ci wstyd. Ty powinien być
                        Lachem.</p>
                    <p>— Jaże ne hirszy.</p>
                    <p>To rzekłszy, Bohun poszedł do stajni, do mołojców — a Horpyna jedzenie
                        warzyć.</p>
                    <p>Wieczorem konie były gotowe do drogi, ale watażce niesporo było odjeżdżać.
                        Siedział na pęku kobierców, w świetlicy, z teorbanem w ręku i patrzył na
                        swoją kniaziównę, która już podniosła się z łoża, ale zasunąwszy się w drugi
                        kąt izby, odmawiała cicho różaniec, nie zwracając żadnej uwagi na watażkę,
                        tak jakby go wcale w świetlicy nie było. On przeciwnie, śledził z pod ściany
                        oczyma każdy jej ruch, łowił uszami każde westchnienie — i sam nie wiedział,
                        co ze sobą zrobić. Co chwila otwierał usta, by rozpocząć rozmowę i słowa nie
                        chciały mu wychodzić z gardła. Onieśmielała go twarz blada, milcząca, z
                        wyrazem pewnej surowości w brwiach i ustach. Tego wyrazu nie widywał
                        poprzednio na niej Bohun. I mimowoli przypomniał sobie podobne wieczory w
                        Rozłogach i stanęły mu w myśli jakoby żywe: jako siadali on i Kurcewicze
                        naokół dębowego stołu. Stara kniahini łuszczyła słoneczniki, kniazie rzucali
                        kości z kubka — on wpatrywał się w śliczną kniaziównę, tak jak i teraz się
                        wpatruje. Ale wówczas bywał szczęśliwy, wówczas gdy opowiadał swe <pb
                            n="034"/>wyprawy z siczowymi — ona słuchała — i czasem jej czarne oczy
                        spoczywały na jego twarzy, a rozchylone usta malinowe świadczyły, z jakiem
                        słucha zajęciem. Teraz ani spojrzała. Wówczas bywało, gdy grywał na
                        teorbanie, ona i słuchała i patrzyła, a jemu aż serce tajało. I dziw nad
                        dziwy: on przecie teraz jej pan, on ją wziął zbrojną ręką, ona jego branka,
                        jego niewolnica — może jej rozkazywać, a przecie wówczas czuł się i bliższym
                        jej i równiejszym jej stanem. Kurcewicze byli jego bracia, więc ona ich
                        siostra, była mu nietylko zuzulą, sokołem, najmilszą czarnobrewą, ale jakby
                        i krewniaczką. A teraz siedzi przed nim pani dumna, chmurna, milcząca,
                        niemiłosierna. Ej, gniew w nim wrze. Pokazałby on jej, co to kozaka
                        poniewierać, ale on tę niemiłosierną panią kocha — krewby za nią wytoczył, a
                        ile razy gniew go za pierś pochwyci — to jakby jakaś niewidzialna ręka
                        chwyta go za czub, jakiś głos huknie w ucho: stój! Zresztą, ot, wybuchał już
                        jak płomień i potem łbem tłukł o ziemię. Tyle było z tego. Więc wije się
                        kozaczysko, bo czuje, że on jej cięży w tej izbie. Niechby się uśmiechnęła,
                        słowo dobre dała — to padłby jej do nóg i pojechał do czorta, by całą swoją
                        zgryzotę, gniew, poniewierkę w lackiej krwi utopić. A tu on jak niewolnik
                        przed tą kniaziówną. Żeby to on jej dawniej nie znał, żeby to była Laszka
                        wzięta z pierwszego szlacheckiego dworu, miałby więcej śmiałości — ale to
                        kniaziówna Helena, o którą on się Kurcewiczom kłaniał, za którą i Rozłogi i
                        wszystko, co miał, chciał oddać. Tem mu większy wstyd chłopem być przy niej,
                        tem mniej do niej śmiały.</p>
                    <p>Czas upływa, z przed chaty dochodzi szmer rozmów mołojców, którzy pewnie już
                        na kulbakach siedzą <pb n="035"/>i na atamana czekają, a ataman w męce.
                        Jasny płomień łuczywa pada na jego twarz, na bogaty kontusz i na teorban — a
                        ona, żeby choć spojrzała! Atamanowi i gorzko, i gniewno, i tęskno i głupio.
                        Chciałby się pożegnać czule, a boi się tego pożegnania, że nie będzie takie,
                        jakiegoby z duszy pragnął, boi się, że odjedzie z goryczą, z gniewem, z
                        bólem.</p>
                    <p>Ej, żeby to nie była kniaziówna Helena, kniaziówna Helena nożem pchnięta,
                        śmiercią z własnej ręki grożąca, a miła, a miła! im okrutniejsza i
                        dumniejsza, tem milsza!...</p>
                    <p>Wtem koń zarżał za oknem.</p>
                    <p>Watażka zebrał odwagę.</p>
                    <p>— Kniaziówno — rzekł — już mnie czas w drogę.</p>
                    <p>Helena milczała.</p>
                    <p>— A ty mnie nie powiesz: z Bogiem?</p>
                    <p>— Jedź waćpan z Bogiem! — rzekła poważnie.</p>
                    <p>Kozakowi ścisnęło się serce: powiedziała to, czego chciał, ale on chciał
                        inaczej.</p>
                    <p>— No, wiem ja — rzekł — że ty na mnie gniewna, że ty mnie nienawidzisz, ale
                        to ci powiem, że inny gorszyby był dla ciebie odemnie. Ja cię tu przywiózł,
                        bo nie mógł inaczej, ale co ja ci złego zrobił? Czy nie obchodził się z tobą
                        jak się godziło, jak z korolewną? Sama powiedz. Czy to ja już taki zbój, że
                        ty mnie dobrego słowa nie dasz? A przecie ty w mojej mocy.</p>
                    <p>— W Bożej jestem mocy — rzekła z tąż samą jak i poprzednio powagą — ale że
                        waćpan się przy mnie hamujesz, dziękuję i za to.</p>
                    <p>— To już pojadę, chociaż z takiem słowem. Może pożałujesz, może
                        zatęsknisz!</p>
                    <pb n="036"/>
                    <p>Helena milczała.</p>
                    <p>— Żal cię tu samą zostawiać — mówił Bohun — żal odjeżdżać, ale mus. Lżejby
                        było, żeby ty się uśmiechnęła, żeby krzyżyk ze szczerego serca dała. Co ja
                        mam uczynić, żeby cię przejednać?</p>
                    <p>— Wróć mi wolność, a Bóg ci wszystko odpuści, i ja ci odpuszczę i błogosławić
                        ci będę.</p>
                    <p>— No, może jeszcze będziesz — rzekł kozak — może ty jeszcze pożałujesz, żeś
                        taka była dla mnie sroga.</p>
                    <p>Bohun chciał kupić chwilę pożegnania, choćby za pół-obietnicę, której
                        dotrzymać nie myślał — i dokazał swego, bo światło nadziei błysnęło w oczach
                        Heleny i surowość z jej twarzy znikła. Splotła dłonie przy piersiach i
                        utkwiła w niego wzrok jasny.</p>
                    <p>— Byłżebyś ty...</p>
                    <p>— No, ne znaju — rzekł cicho kozak, bo go i wstyd i litość chwyciły
                        jednocześnie za gardło. — Teraz ja nie mogę, nie mogę — orda w dzikich
                        polach leży, czambuły wszędy chodzą — od Raszkowa dobruccy Tatarzy idą — ne
                        mohu, bo strach, ale jak wrócę... Ja przy tobie detyna. Ty ze mną co chcesz
                        zrobisz. Ne znaju... ne znaju!...</p>
                    <p>— Niech cię Bóg natchnie, niechże cię Święta Przeczysta natchnie... Jedź z
                        Bogiem.</p>
                    <p>I wyciągnęła ku niemu rękę. Bohun skoczył i wpił w nią wargi — nagle podniósł
                        głowę, napotkał jej wzrok poważny — i rękę puścił. Natomiast, cofając się ku
                        drzwiom, bił pokłony w pas po kozacku, bił jeszcze we drzwiach i wreszcie
                        zniknął za kotarą.</p>
                    <p>Wkrótce przez okna doszedł żywszy gwar <pb n="037"/>rozmowy, brzęk broni, a
                        później słowa pieśni połamanej na kilkanaście głosów:</p>
                    <quote>
                        
                            <l>Bude sława sławna</l>
                            <l> Pomeż kozakami,</l>
                            <l> Pomeż druhami,</l>
                            <l> Na dowhjja lita</l>
                            <l> Do kińca wika...</l>
                        
                    </quote>
                    <p>Głosy i tętent oddalały się i cichły coraz bardziej.</p>
                </div>
                <pb n="038"/>
                <div type="chapter">
                    <head>ROZDZIAŁ IV.</head>
                    <p>— Cud jawny już Pan Bóg raz nad nią okazał — mówił pan Zagłoba do
                        Wołodyjowskiego i Podbipięty siedząc w kwaterze Skrzetuskiego — cud jawny,
                        mówię, że mi ją pozwolił z tych rąk sobaczych wyrwać i przez całą drogę
                        ustrzedz — ufajmy, że się jeszcze nad nią i nad nami zmiłuje. Byle tylko
                        żywa była. A tak mi coś szepce, że on ją znowu porwał. Bo uważcie
                        waszmościowie: przecie, jako nam języki powiadały, on po Pułjanie przy
                        Krzywonosie drugim sprawcą został — żeby go dyabli sprawili! — a więc przy
                        wzięciu Baru musiał być.</p>
                    <p>— Mógł jej nie odnaleźć w owym tłumie nieszczęsnych; przecie tam na
                        dwadzieścia tysięcy ludu wycięto — rzecze pan Wołodyjowski.</p>
                    <p>— To jego waść nie znasz. A jabym przysiągł, iż on wiedział, że ona jest w
                        Barze. Owóż nie może być inaczej, tylko on ją z rzezi salwował i gdzieś
                        wywiózł.</p>
                    <p>— Nie wielką nam waść pociechę powiadasz, bo na miejscu pana Skrzetuskiego
                        wolałbym, żeby zginęła, niż żeby miała w jego plugawych rękach zostawać.</p>
                    <p>— I to nie pociecha, bo jeśli zginęła, to pohańbiona...</p>
                    <pb n="039"/>
                    <p>— Desperacya! — rzecze <!-- choice>
                            <orig>Wołodyjowsk!.</orig>
                            --><corr>Wołodyjowski.</corr><!--
                        </choice --></p>
                    <p>— Och, desperacya! — powtórzył pan Longinus.</p>
                    <p>Zagłoba począł szarpać wąs i brodę, nakoniec wybuchnął:</p>
                    <p>— A żeby ich parchy zjadły, cały ten ród arcypieski! żeby z ich bebechów
                        poganie cięciwy pokręcili! Bóg stworzył wszystkie nacye, ale ich dyabeł,
                        takich synów, sodomitów! Bodaj im wszystkie ich maciory zjałowiały!</p>
                    <p>— Nie znałem ja tej słodkiej panny — mówił smutnie pan Wołodyjowski — ale
                        wolałbym, żeby mnie samego nieszczęście pościgło.</p>
                    <p>— Raz ja ją w życiu widziałem, ale gdy ją wspomnę, z żalu żyć hadko! — rzekł
                        pan Longinus.</p>
                    <p>— To wam — wołał pan Zagłoba — a cóż mnie, którym ją ojcowskim afektem
                        umiłował i z toni takiej wyprowadził — cóż mnie?</p>
                    <p>— A cóż panu Skrzetuskiemu? — pytał Wołodyjowski.</p>
                    <p>I tak desperowali rycerze, a następnie pogrążyli się w milczeniu.</p>
                    <p>Pierwszy ocknął się pan Zagłoba.</p>
                    <p>— Zali już niema rady? — spytał.</p>
                    <p>— Jeśli rady niema, to obowiązek jest pomścić — odpowiedział
                        Wołodyjowski.</p>
                    <p>— Oby Bóg dał prędzej walną bitwę! — westchnął pan Longinus. — Mówią o
                        Tatarach, że już się przeprawili i w polach koszem zapadli.</p>
                    <p>Na to pan Zagłoba:</p>
                    <p>— Nie może być, abyśmy ją niebogę tak zostawili, niczego dla jej ratunku nie
                        przedsiębiorąc. Dość ja już się po świecie starych kości natłukłem, lepiejby
                            <pb n="040"/>mi teraz gdzie w spokoju, w jakiej piekarni dla ciepła
                        legiwać, ale dla tej niebogi pójdę jeszcze choćby do Stambułu, choćbym na
                        nowo chłopską siermięgę miał włożyć i teorban wziąć, na któren bez
                        abominacyi spojrzeć nie mogę.</p>
                    <p>— Waćpan tak w fortele obfity, wymyślże co — rzekł pan Podbipięta.</p>
                    <p>— Siła mnie już sposobów przez głowę przechodziło. Żeby choć połowę takich
                        miał książę Dominik, toby już Chmielnicki wypatroszony za zadnie nogi na
                        szubienicy wisiał. Mówiłem już o tem i ze Skrzetuskim, ale z nim się teraz
                        nie można niczego dogadać. Boleść się w nim zapiekła i nurtuje go gorzej
                        choroby. Wy jego pilnujcie, żeby mu się rozum nie pomieszał. Często się
                        trafia, że od wielkich smutków mens poczyna robić jak wino, aż w końcu
                        skiśnie.</p>
                    <p>— Bywa to, bywa! — rzekł pan Longinus.</p>
                    <p>Pan Wołodyjowski poruszył się niecierpliwie i spytał:</p>
                    <p>— Jakież tedy są waści sposoby?</p>
                    <p>— Moje sposoby? Owóż naprzód musimy się dowiedzieć, czy ona nieboga najmilsza
                        — niech ją anieli strzegą od wszystkiego złego! — żywa jeszcze, a dowiedzieć
                        się możem dwojakim sposobem: albo znajdziemy między książęcymi kozakami
                        ludzi wiernych i pewnych, którzy się podejmą niby to do kozaków uciec,
                        pomieszać się między Bohunowymi ludźmi i od nich czegoś się
                        dowiedzieć...</p>
                    <p>— Ja mam dragonów Rusinów! — przerwał <!-- choice>
                            <orig>Wodyjowski</orig>
                            --><corr>Wołodyjowski</corr><!--
                        </choice --> — ja takich ludzi znajdę.</p>
                    <p>— Czekaj waść... albo złapać języka z tych hultajów, którzy Bar brali, czy
                        czego nie wiedzą. Wszyscy oni patrzą w Bohuna jak w tęczę, że to im się jego
                            <pb n="041"/>dyabelska fantazya podoba: pieśni o nim śpiewają, — żeby im
                        gardziele poropiały! — i jeden drugiemu bają o tem, co zrobił i o tem, czego
                        nie zrobił. Jeśli on naszą niebogę porwał, to się przed nimi nie ukryło.</p>
                    <p>— To można i ludzi posłać swoją drogą i o języka się starać swoją drogą —
                        zauważył pan Podbipięta.</p>
                    <p>— Trafiłeś waść w sedno. Jeśli się dowiemy, że żyje — to jest najgłówniejsza
                        rzecz. Wtedy, skoro waszmościowie szczerem sercem Skrzetuskiemu pomagać
                        chcecie, to oddacie się pod moją komendę, bo mam najwięcej experyencyi.
                        Poprzebieramy się za chłopów i postaramy się dowiedzieć, gdzie on ją ukrył —
                        a jak raz będziemy wiedzieć, to już głowa moja w tem, że jej dostaniemy.
                        Najwięcej ważę ja i Skrzetuski, bo Bohun nas zna, a jakby poznał — no, toby
                        nas matki <!-- choice>
                            <orig>rorodzone</orig>
                            --><corr>rodzone</corr><!--
                        </choice --> potem nie poznały, ale waszmościów obydwóch nie widział.</p>
                    <p>— Mnie widział — rzekł pan Podbipięta — ale mniejsza z tem.</p>
                    <p>— Może też jego Pan Bóg poda w nasze ręce! — zawołał pan Wołodyjowski.</p>
                    <p>— Już ja go tam nie chcę widzieć — mówił dalej Zagłoba. — Niech tam kat na
                        niego patrzy. Trzeba ostrożnie poczynać, by całej imprezy nie popsować. Nie
                        może to być, aby on jeden o jej ukryciu wiedział, a już to ręczę
                        waszmościom, że bezpieczniej kogo innego się pytać.</p>
                    <p>— Może też ludzie nasi wysłani się dowiedzą. Jeśli tylko książę pozwoli,
                        wybiorę pewnych i wyślę choćby jutro.</p>
                    <p>— Książę pozwoli, ale czy się dowiedzą, wątpię. <pb n="042"/>Posłuchajcie
                        waszmościowie: przychodzi mnie do głowy i drugi sposób, oto abyśmy zamiast
                        ludzi wysyłać, albo języków łapać, sami poprzebierali się po chłopsku i
                        ruszyli, nie mieszkając.</p>
                    <p>— O, nie może to być! — zakrzyknął pan Wołodyjowski.</p>
                    <p>— Czemu nie może być?</p>
                    <p>— To chyba waść służby wojennej nie znasz. Gdy chorągwie nemine excepto
                        stawają, to jest święta rzecz. Choćby ojciec i matka konali, to towarzysz ci
                        nie pójdzie wtedy permissyi odjazdu prosić, bo przed bitwą to jest
                        największy dyshonor, jakiego się żołnierz dopuścić może. Po bitwie walnej,
                        gdy nieprzyjaciel rozproszon, można, ale nie przedtem. I uważ waść:
                        Skrzetuskiemu pierwszemu chciało się zrywać i lecieć i ratować, a ani pary
                        nie puścił. Reputacyę on już ma, książę go kocha, a ani się odezwał, bo swój
                        obowiązek zna. To jest, widzisz waszmość, służba publiczna, a tamto
                        prywatna. Nie wiem, jak tam gdzieindziej, choć mniemam, że wszędzie tak
                        samo, ale u księcia naszego wojewody niebywała rzecz permissya przed bitwą,
                        jeszcze u oficerów! Choćby się też i dusza podarła Skrzetuskiemu, nie
                        poszedłby z taką propozycyą do księcia.</p>
                    <p>— Rzymianin on jest i rygorysta, wiem — mówił pan Zagłoba — ale żeby tak kto
                        księciu podszepnął, możeby jemu i waszmościom z własnej woli dał
                        permissyę.</p>
                    <p>— Ani to jemu w umyśle nie postoi. Książę całą Rzeczpospolitę ma na głowie.
                        Cóż waćpan myślisz, teraz tu najważniejsze sprawy się walą, całego narodu
                        tyczące — żeby on się czyjąś prywatą zajmował? A choćby też, co jest
                        niepodobne, nieproszony permissyę dał, tedy <pb n="043"/>jak Bóg na niebie,
                        niktby z nas teraz z obozu nie wyruszył, bo i my też pierwsze służby
                        ojczyźnie nieszczęsnej, nie sobie powinni.</p>
                    <p>— Wiem ci ja o tem, wiem i służbę z dawnych czasów znam, dlatego też
                        powiedziałem waszmości, że ten sposób przeszedł mi jeno przez głowę, ale nie
                        powiedziałem, że w niej siedzi. Zresztą, prawdę rzekłszy, póki potęga
                        hultajska stoi nienaruszona, niewielebyśmy mogli wskórać, ale gdy będą
                        pobici, ścigani, gdy własne gardła będą tylko ratować, wtedy i zapuścić się
                        śmiało między nich możemy i łatwiej wieści z nich wydobyć. Oby tylko jak
                        najprędzej reszta wojska nadciągnęła, bo inaczej na śmierć się chyba pod tym
                        Czołhańskim kamieniem zamartwimy. Żeby tak przy naszym księciu była komenda,
                        jużbyśmy ruszali, ale książę Dominik często gęsto widać popasa, kiedy go
                        dotąd niema.</p>
                    <p>— We trzech dniach już się go spodziewają.</p>
                    <p>— Dajże go Boże jak najprędzej! Wszakże pan podczaszy koronny dziś
                        nadciąga?</p>
                    <p>— Tak jest.</p>
                    <p>W tej chwili drzwi się otworzyły i wszedł Skrzetuski.</p>
                    <p>Rysy jego, rzekłbyś, boleść z kamienia wykowała, taki bił od nich chłód i
                        spokój.</p>
                    <p>Dziwno było patrzeć na tę twarz młodą a tak surową i poważną, jakby na niej
                        uśmiech nigdy nie postał — i zgadłbyś łatwo, że gdy ją śmierć zetnie, wiele
                        w niej już nie zmieni. Broda wyrosła panu Janowi do wpół piersi, w której to
                        brodzie, śród czarnego jak krucze pióra włosa, wiły się tu i owdzie srebrne
                        nitki.</p>
                    <p>Towarzysze i wierni przyjaciele odgadywali w nim raczej boleść, bo jej nie
                        okazywał. Wreszcie był <pb n="044"/>przytomny, na pozór spokojny, w służbie
                        swej żołnierskiej jeszcze prawie niż zwykle pilniejszy i cały blizką wojną
                        zajęty.</p>
                    <p>— Mówiliśmy tu o nieszczęściu waszmości, które zarazem jest i nasze — rzekł
                        pan Zagłoba — gdyż Bóg świadkiem, niczem się pocieszyć nie możemy. Ale
                        jałowy byłby to sentyment, gdybyśmy waćpanu łzy jeno wylewać pomagali,
                        przeto postanowiliśmy i krew wylać, by oną niebogę, jeśli chodzi jeszcze po
                        ziemi, z niewoli wyrwać.</p>
                    <p>— Bóg zapłać — rzecze pan Skrzetuski.</p>
                    <p>— Pójdziemy z tobą choćby do obozu Chmielnickiego — mówił pan Wołodyjowski,
                        poglądając niespokojnie na przyjaciela.</p>
                    <p>— Bóg zapłać — powtórzył pan Jan.</p>
                    <p>— Wiemy — mówił Zagłoba — żeś waćpan sobie poprzysiągł szukać jej żywej czy
                        martwej, przeto gotowiśmy choćby dziś...</p>
                    <p>Skrzetuski, siadłszy na ławie, oczy wbił w ziemię i nie odrzekł nic — aż
                        złość porwała pana Zagłobę. Zaliby on miał zamiar jej zaniechać? — pomyślał.
                        — Jeśli tak, niechże mu Bóg sekunduje! Niemasz widzę ani wdzięczności, ani
                        pamięci na świecie. Ale znajdą się tacy, którzy będą ją jeszcze ratować,
                        chybabym wprzód ostatnią parę wypuścił.</p>
                    <p>W izbie zapanowało milczenie, przerywane tylko westchnieniami pana Longina.
                        Tymczasem mały Wołodyjowski zbliżył się do Skrzetuskiego i trącił go w
                        ramię:</p>
                    <p>— Skąd wracasz? — rzekł.</p>
                    <p>— Od księcia.</p>
                    <p>— I co?</p>
                    <pb n="045"/>
                    <p>— Wychodzę na noc podjazdem.</p>
                    <p>— Daleko?</p>
                    <p>— Aż pod Jarmolińce, jeśli będzie wolna droga.</p>
                    <p>Wołodyjowski spojrzał na Zagłobę i zrozumieli się od razu.</p>
                    <p>— To ku Barowi? — mruknął Zagłoba.</p>
                    <p>— Pójdziemy z tobą.</p>
                    <p>— Musisz iść po permissyę i spytać, jeśli książę innej ci roboty nie
                        przeznaczył.</p>
                    <p>— To chodźmy razem. Mam też i o coś innego spytać.</p>
                    <p>— I my z wami — rzekł Zagłoba.</p>
                    <p>Wstali i poszli. Kwatera książęca była dość daleko, na drugim końcu obozu. W
                        przedniej izbie zastali też pełno oficerów z pod różnych chorągwi, bo wojska
                        zewsząd nadciągały do Czołhańskiego kamienia, wszyscy zaś biegli służby
                        swoje księciu polecić. Pan Wołodyjowski musiał dość długo czekać, nim wraz z
                        panem Podbipiętą przed obliczem pańskiem stanąć mogli, ale zato książę od
                        razu pozwolił i samym jechać i dragonów rusinów kilku wysłać, którzyby,
                        zmyśliwszy ucieczkę z obozu, poszli do Bohunowych kozaków i tam się o
                        kniaziównę wypytywali. Do Wołodyjowskiego zaś rzekł:</p>
                    <p>— Sam ja funkcye różne Skrzetuskiemu wynajduję, bo widzę, że się boleść w nim
                        zamknęła i że go stoczy, a szkoda mi go niewypowiedziana. Nicże on wam o
                        niej nie mówił?</p>
                    <p>— Mało co. W pierwszej chwili zerwał się, żeby między kozaków na oślep iść,
                        ale przypomniał sobie, że to teraz chorągwie nemine excepto stoją i żeśmy na
                        ojczyzny ordynansie, którą przed wszystkiem ratować <pb n="046"/>trzeba i
                        dlatego u Waszej K. Mości wcale nie był. Bóg jeden wie, co się w nim
                        dzieje.</p>
                    <p>— I doświadcza go też ciężko. Czuwajże wasze nad nim, bo widzę, żeś mu
                        wiernym przyjacielem.</p>
                    <p>Pan Wołodyjowski skłonił się nizko i wyszedł, bo w tej chwili wszedł do
                        księcia wojewoda kijowski z panem starostą stobnickim, z panem Denhofem,
                        starostą sokalskim i z kilku innymi dygnitarzami wojskowymi.</p>
                    <p>— I cóż? — spytał go Skrzetuski.</p>
                    <p>— Jadę z tobą, jeno wpierw muszę pójść do swojej chorągwi, bo mam kilku ludzi
                        gdzieś wysłać.</p>
                    <p>— Chodźmy razem.</p>
                    <p>Wyszli, a z nimi pan Podbipięta, Zagłoba i stary Zaćwilichowski, który szedł
                        do swojej chorągwi. Niedaleko namiotów chorągwi dragońskiej Wołodyjowskiego
                        spotkali pana Łaszcza, idącego, a raczej taczającego się, na czele
                        kilkunastu szlachty, gdyż i on i towarzysze jego byli zupełnie pijani. Na
                        ten widok pan Zagłoba westchnął. Pokochali się oni bowiem jeszcze pod
                        Konstantynowem z panem strażnikiem koronnym z tej przyczyny, iż pod pewnym
                        względem mieli natury tak podobne, jak dwie krople wody. Pan Łaszcz bowiem,
                        choć rycerz straszliwy, dla pogaństwa jak mało kto groźny, był zarazem
                        przesławnym hulaką, ucztownikiem, kosterą, któren czas od bitew, modlitew,
                        zajazdów i zabijatyk wolny lubił nadewszystko spędzać w kole takich ludzi,
                        jak pan Zagłoba, pić na umór i krotofil słuchać. Był to warchoł na wielką
                        rękę, który sam jeden tyle wzniecał niepokoju, tyle razy przeciw prawu
                        wykroczył, że w każdem innem państwie byłby dawno głową nałożył. Ciążyła też
                        na nim niejedna kondemnata, ale on <pb n="047"/>nawet w czasie pokoju
                        niewiele sobie z nich robił, a teraz w czasie wojny tembardziej wszystko
                        poszło w zapomnienie. Z księciem połączył się był jeszcze pod Rosłowcami i
                        niemałe usługi pod Konstantynowem oddał, ale od chwili odpoczynku w Zbarażu
                        stał się prawie nieznośny przez hałasy, które wzniecał. Swoją drogą niktby
                        nie zliczył i nie spisał, ile pan Zagłoba wina u niego wypił, ile się
                        nagadał i naopowiadał z wielką gospodarza uciechą, któren też go codziennie
                        zapraszał.</p>
                    <p>Ale od wieści o wzięciu Baru pan Zagłoba sposępniał, stracił humor, werwę i
                        więcej pana strażnika nie odwiedzał. Myślał nawet pan Łaszcz, że gdzieś od
                        wojska ów jowialny szlachcic odjechał, gdy nagle zobaczył go teraz przed
                        sobą.</p>
                    <p>Wyciągnął tedy ku niemu ręce i rzekł:</p>
                    <p>— Witamże waćpana. Czemu to do mnie nie zajdziesz? co porabiasz?</p>
                    <p>— Panu Skrzetuskiemu towarzyszę — odparł posępnie szlachcic.</p>
                    <p>Pan strażnik nie lubił Skrzetuskiego za powagę i przezywał go sensatem, zaś o
                        nieszczęściu jego wiedział doskonale, bo był obecny na owej uczcie w
                        Zbarażu, w czasie której wieść przyszła o wzięciu Baru. Ale jako z natury
                        człek wyuzdany, a do tego w tej chwili spity, nie uszanował boleści ludzkiej
                        i chwyciwszy porucznika za guz od żupana, spytał:</p>
                    <p>— To acpan za panną płaczesz? — a gładka była — co?</p>
                    <p>— Puść mnie waszmość pan! — rzekł Skrzetuski.</p>
                    <p>— Czekaj.</p>
                    <pb n="048"/>
                    <p>— Za służbą idąc, nie mogę być rozkazom J. M. pana powolny.</p>
                    <p>— Czekaj! — mówił Łaszcz z uporem pijanego człowieka. — Tobie służba, nie
                        mnie. Mnie tu nikt nic do rozkazania nie ma.</p>
                    <p>Poczem zniżywszy głos, powtórzył pytanie:</p>
                    <p>— A gładka była, co?</p>
                    <p>Brwi porucznika zmarszczyły się.</p>
                    <p>— Tedy powiem waszmości panu, że bolączki lepiejby nie tykać.</p>
                    <p>— Nie tykać? Nie bój się. Jeśli była gładka, to żyje.</p>
                    <p>Twarz Skrzetuskiego powlokła się śmiertelną bladością, ale się pohamował i
                        rzekł:</p>
                    <p>— Mości panie... bym nie zapomniał, z kim mówię...</p>
                    <p>Łaszcz wytrzeszczył oczy.</p>
                    <p>— Co to grozisz aspan? aspan mnie?... dla jednej gamratki?</p>
                    <p>— Ruszajże, mości strażniku, w swoją drogę — huknął, trzęsąc się ze złości
                        stary Zaćwilichowski.</p>
                    <p>— A wy chłystki, szaraki, sługusy! — wrzeszczał strażnik. — Mości panowie, do
                        szabel!</p>
                    <p>I wydobywszy swoją, skoczył nią do Skrzetuskiego, ale w temże mgnieniu oka
                        żelazo świsnęło w ręku pana Jana i szabla strażnika furknęła jak ptak w
                        powietrzu, on sam zaś zachwiał się z rozmachu i padł jak długi na
                        ziemię.</p>
                    <p>Pan Skrzetuski nie dobijał, jeno stał blady jak trup, jakby oduszony, a
                        tymczasem zerwał się tumult Z jednej strony skoczyli żołnierze strażnikowi,
                        z drugiej dragoni Wołodyjowskiego sypnęli się jak pszczoły z ula. Rozległy
                        się krzyki: „bij! bij!“ Wielu nadlatywało, nie <pb n="049"/>wiedząc, o co
                        idzie. Szable poczęły szczękać, tumult lada chwila mógł zmienić się w walną
                        bitwę ogólną. Na szczęście towarzysze Łaszcza, widząc, iż coraz przybywało
                        wiśniowiecczyków, wytrzeźwiawszy ze strachu, porwali pana strażnika i
                        poczęli z nim uchodzić.</p>
                    <p>I z pewnością, gdyby pan strażnik miał do czynienia z innem, mniej karnem
                        wojskiem, byliby go roznieśli na szablach w drobne szmaty, ale stary
                        Zaćwilichowski, oprzytomniawszy, krzyknął tylko „stój!“ i szable schowały
                        się do pochew.</p>
                    <p>Niemniej zawrzało w całym obozie, a echo tumultu doszło do uszu książęcych,
                        zwłaszcza iż pan Kuszel, będący na służbie, wpadł do izby, w której książę z
                        wojewodą kijowskim, ze starostą stobnickim i panem Denhofem obradował — i
                        krzyknął:</p>
                    <p>— Mości książę, żołnierze szablami się sieką!</p>
                    <p>W tej chwili pan strażnik koronny, blady i bezprzytomny z wściekłości, ale
                        już trzeźwy, wleciał jak bomba.</p>
                    <p>— Mości książę, sprawiedliwości! — wołał. — W tym obozie jak u
                        Chmielnickiego, ni na krew, ni na godność względu nie mają! Szablami
                        dygnitarzy <!-- choice>
                            <orig>koronnnych</orig>
                            --><corr>koronnych</corr><!--
                        </choice --> sieką! Jeśli mi W. K. M. sprawiedliwości nie wymierzysz, na gardło
                        nie skażesz, to ja sam sobie ją wymierzę.</p>
                    <p>Książę porwał się z za stołu.</p>
                    <p>— Co się stało? kto waszmości pana napastował?</p>
                    <p>— Twój oficer — Skrzetuski.</p>
                    <p>Prawdziwe zdumienie odbiło się na twarzy księcia.</p>
                    <p>— Skrzetuski?</p>
                    <p>Nagle drzwi się otworzyły i wszedł Zaćwilichowski.</p>
                    <pb n="050"/>
                    <p>— Mości książę, ja byłem świadkiem — rzekł.</p>
                    <p>— Ja tu nie racye dawać przyszedłem, jeno kary żądać — wołał Łaszcz.</p>
                    <p>Książę zwrócił się ku niemu i utkwił w niego oczy.</p>
                    <p>— Powoli, powoli! — rzekł z cicha i z przyciskiem.</p>
                    <p>Było coś tak strasznego w jego oczach i przyciszonym głosie, że strażnik,
                        choć słynny z zuchwałości, zamilkł nagle, jakby mowę stracił, a panowie aż
                        przybledli.</p>
                    <p>— Mów waść! — <!-- choice>
                            <orig>rzeki</orig>
                            --><corr>rzekł</corr><!--
                        </choice --> książę do Zaćwilichowskiego.</p>
                    <p>Zaćwilichowski opowiedział rzecz całą, jak nieszlachetnym i niegodnym,
                        nietylko dygnitarza, ale i szlachcica, sentymentem powodowany pan strażnik,
                        począł przeciw boleści pana Skrzetuskiego bluźnić, a następnie z szablą się
                        na niego rzucił; jaką moderacyą, jego wiekowi prawdziwie niezwyczajną,
                        okazał namiestnik, tylko na wytrąceniu napastnikowi oręża poprzestając — na
                        koniec staruszek tak skończył:</p>
                    <p>— A jako mnie Wasza Książęca Mość zna, iż do siedmdziesięciu lat łgarstwo
                        warg moich nie skalało i póki żyw będę nie skala, tak pod przysięgą jednego
                        słowa w relacyi mojej zmienić nie mogę.</p>
                    <p>Książę wiedział, że słowo Zaćwilichowskiego złotu równe, a przytem zbyt
                        dobrze znał Łaszcza. Ale na razie nie odrzekł nic, jeno wziął pióro i począł
                        pisać.</p>
                    <p>Skończywszy, spojrzał na pana strażnika.</p>
                    <p>— Sprawiedliwość będzie waszmości panu wymierzona — rzekł.</p>
                    <p>Pan strażnik usta otworzył i chciał coś mówić, ale słowa mu jakoś nie
                        dopisały, więc wsparł się w bok, skłonił się i wyszedł dumnie z izby.</p>
                    <pb n="051"/>
                    <p>— Żeleński — rzekł książę — oddasz to pismo panu Skrzetuskiemu.</p>
                    <p>Pan Wołodyjowski, który namiestnika nie odstępował, strapił się nieco, widząc
                        wchodzącego książęcego pacholika, był bowiem pewny, że wypadnie im przed
                        księciem zaraz się stawić. Tymczasem pacholik zostawił list i nic nie
                        mówiąc, wyszedł, a Skrzetuski przeczytawszy go, podał przyjacielowi.</p>
                    <p>— Czytaj — rzekł.</p>
                    <p>Pan Wołodyjowski spojrzał i wykrzyknął:</p>
                    <p>— Nominacya na porucznika!</p>
                    <p>I chwyciwszy za szyję Skrzetuskiego, ucałował oba jego policzki.</p>
                    <p>Pełne porucznikowstwo w husarskiej chorągwi było niemal dygnitaryatem
                        wojskowym. Tej, w której służył pan Skrzetuski, rotmistrzem był sam książę,
                        a porucznikiem nominalnym pan Suffczyński z Sieńczy, człowiek już stary i
                        dawno z czynnej służby wybyły. Pan Jan od dawna sprawował de facto obowiązki
                        i jednego i drugiego, co zresztą w podobnych chorągwiach, w których dwa
                        pierwsze stopnie bywały nieraz tytularnemi tylko godnościami, przytrafiało
                        się często. Rotmistrzem królewskiej chorągwi bywał sam król, prymasowskiej
                        prymas, porucznikami w obydwóch wysocy dygnitarze dworscy — sprawowali zaś
                        chorągwie istotnie namiestnicy, których z tego powodu w zwykłej mowie
                        porucznikami i pułkownikami zwano. Takim faktycznym porucznikiem, vel
                        pułkownikiem, był pan Jan. Ale między faktycznem sprawowaniem urzędu, między
                        godnością w potocznej mowie dawaną a istotną, była jednak wielka różnica.
                        Obecnie, na mocy nominacyi, pan <pb n="052"/>Skrzetuski stawał się jednym z
                        pierwszych oficerów księcia wojewody ruskiego.</p>
                    <p>Ale gdy przyjaciele rozpływali się z radości, winszując mu nowego zaszczytu,
                        twarz jego nie zmieniła się ani na chwilę i pozostała tak samo surową i
                        kamienną, bo już nie było takich godności a dostojeństw na świecie, któreby
                        mogły ją rozjaśnić.</p>
                    <p>Wstał jednak i poszedł dziękować księciu, a tymczasem mały Wołodyjowski
                        chodził po jego kwaterze, zacierając ręce.</p>
                    <p>— No, no! — mówił — porucznik nominowany w husarskiej chorągwi! W takich
                        młodych latach jeszcze się to chyba nikomu nie zdarzyło.</p>
                    <p>— Żeby mu Bóg wrócił tylko szczęście! — rzekł Zagłoba.</p>
                    <p>— Ot, co jest! ot, co jest! Uważaliście, że ani drgnął.</p>
                    <p>— Wolałby się on tego zrzec — rzekł pan Longinus.</p>
                    <p>— Mości panie — westchnął Zagłoba — cóż dziwnego! Jabym oto te moje pięć
                        palców za nią oddał, chociażem nimi chorągiew zdobył.</p>
                    <p>— Tak to tak!</p>
                    <p>— Ale to pan Suffczyński musiał umrzeć? — zauważył Wołodyjowski.</p>
                    <p>— Pewnie, że umarł.</p>
                    <p>— Kto też namiestnictwo weźmie? Chorąży młodzik i dopiero od Konstantynowa
                        funkcyę sprawuje.</p>
                    <p>Pytanie to pozostało nierozstrzygnięte — ale odpowiedź na nie przyniósł z
                        powrotem sam porucznik Skrzetuski.</p>
                    <p>— Mości panie — rzekł do pana Podbipięty — książę mianował waści
                        namiestnikiem.</p>
                    <pb n="053"/>
                    <p>— O Boże! Boże! — jęknął pan Longinus, składając jak do modlitwy ręce.</p>
                    <p>— Tak samo mógłby jego inflancką kobyłę mianować — mruknął Zagłoba.</p>
                    <p>— No, a podjazd? — spytał pan Wołodyjowski.</p>
                    <p>— Jedziemy, nie mieszkając — odpowiedział pan Skrzetuski.</p>
                    <p>— Siła kazał książę ludzi wziąć?</p>
                    <p>— Jedną kozacką, drugą wołoską chorągiew, razem pięciuset ludzi.</p>
                    <p>— Hej, to wyprawa, nie podjazd, ale kiedy tak, to czas nam w drogę.</p>
                    <p>— W drogę, w drogę! — powtórzył pan Zagłoba. — Może też Bóg nam dopomoże, że
                        wieści jakowej zasięgniem.</p>
                    <p>W dwie godziny później, równo z zachodem słońca, czterej przyjaciele
                        wyjeżdżali z Czołhańskiego kamienia ku południowi, prawie zaś jednocześnie
                        opuszczał obóz wraz ze swymi ludźmi pan strażnik koronny. Patrzyło na ten
                        odjazd mnóstwo rycerstwa z pod różnych chorągwi, nie szczędząc okrzyków i
                        urągań; oficerowie cisnęli się koło pana Kuszla, któren opowiadał, z jakich
                        przyczyn pan strażnik został wypędzony i jak się to odbyło.</p>
                    <p>— Ja mu nosiłem rozkaz księcia — mówił pan Kuszel — i wierzajcie
                        waszmościowie, iż periculosa to była misya, bo gdy go wyczytał, począł tak
                        ryczeć, jak wół, gdy go żelazem cechują. Na mnie się też do nadziaka porwał,
                        dziw, iż nie uderzył, ale zdaje się, iż przez okno ujrzał Niemców pana
                        Koryckiego, otaczających kwaterę, i moich dragonów z bandoletami w ręku.
                        Dopiero wziął krzyczeć: „Dobrze! dobrze! odejdę, kiedy <pb n="054"/>mnie
                        wypędzają! Pójdę do księcia Dominika, któren mnie wdzięczniej przyjmie! Nie
                        będę (prawi) z dziadami służył, ale się pomszczę (krzyczał), jakem Łaszcz!
                        jakem Łaszcz! — i z tego chłystka (prawi) muszę mieć satysfakcyę!“ Myślałem,
                        że go jad zaleje — a stół to dziobał nadziakiem ze złości raz przy razie. I
                        powiem waszmościom, żem nie jest pewien, czy się co złego panu Skrzetuskiemu
                        nie przytrafi, bo ze strażnikiem niema żartów. Zawzięty to jest człek i
                        dumny, któren jeszcze żadnej urazy płazem nie puścił, a odważny i przytem i
                        dygnitarz.</p>
                    <p>— Co się zaś ma Skrzetuskiemu trafić sub tutela księcia pana — rzekł jeden z
                        oficerów. — I pan strażnik, choć na wszystko gotowy, będzie się rachował z
                        taką ręką.</p>
                    <p>Tymczasem porucznik, nie wiedząc nic o ślubach, jakie przeciw niemu pan
                        strażnik czynił, oddalał się coraz bardziej od obozu na czele swego
                        oddziału, kierując się ku Ożygowcom w stronę Bohu i Medwiedówki. Chociaż już
                        wrzesień powarzył liście na drzewach, noc była pogodna i ciepła jak w lipcu,
                        bo taki to już był cały ów rok, w którym prawie nie było zimy, a wiosną
                        zakwitło wszystko już wówczas, gdy przeszłych lat legiwał jeszcze głęboki
                        śnieg na stepach. Po dość mokrem lecie, pierwsze miesiące jesieni nastały
                        suche a łagodne, o bladych dniach i widnych księżycowych nocach. Jechali
                        tedy po łatwej drodze, nie strażując zbytecznie, bo byli jeszcze zbyt blizko
                        obozu, aby jaki napad miał grozić — jechali żwawo: namiestnik z kilkunastoma
                        końmi na przedzie, a za nim Wołodyjowski, Zagłoba i pan Longinus.</p>
                    <p>— Obaczcie no waszmościowie, jako się światło <pb n="055"/>miesiąca kładzie
                        na owem wzgórzu — szeptał pan Zagłoba — przysiągłbyś, że dzień. Mówią, że
                        tylko w czasie wojen bywają takie noce, aby dusze, wyszłe z ciał, łbów sobie
                        nie rozbijały po ciemku o drzewa, jako wróble w stodole o krokwie, i łatwiej
                        drogę znalazły. Dziś też jest piątek, dzień Zbawiciela, w którym zjadliwe
                        humory z ziemi nie wychodzą i złe moce nie mają przystępu do człowieka.
                        Czuję, że mi lżej jakoś i nadzieja we mnie wstępuje.</p>
                    <p>— Żeśmy to już przecie wyjechali i jakowyś ratunek przedsiębierzem — to
                        grunt! — rzecze Wołodyjowski.</p>
                    <p>— Najgorzej to w umartwieniu na miejscu siedzieć — mówił dalej Zagłoba — gdy
                        na koń siędziesz, zaraz ci desperacya od trzęsienia się coraz niżej zlatuje,
                        aż ją w końcu i zgoła wytrzęsiesz.</p>
                    <p>— Nie wierzę ja — szepnął Wołodyjowski — aby tak wszystko można wytrząść —
                        exemplum: affekt, któren się niby kleszcz w serce wpija.</p>
                    <p>— Gdy jest szczery — rzecze pan Longinus — to choćbyś się z nim, jako z
                        niedźwiedziem borykał, zmoże cię.</p>
                    <p>To rzekłszy, pan Longinus ulżył wezbranej piersi westchnieniem, podobnem do
                        sapnięcia miecha kowalskiego, zaś mały Wołodyjowski podniósł oczy ku niebu,
                        jakby szukał między gwiazdami tej, która księżniczce Barbarze świeciła.</p>
                    <p>Konie poczęły parskać w całej chorągwi, a pocztowi odpowiadali im: „zdrów,
                        zdrów!“ — potem uciszyło się wszystko, aż jakiś tęskny głos począł śpiewać w
                        tylnych szeregach:</p>
                    <pb n="056"/>
                    <quote>
                        
                            <l>„Jedziesz na wojnę, nieboże,</l>
                            <l> „Jedziesz na wojnę!</l>
                            <l> „Noce ci będą na dworze,</l>
                            <l> „A dzionki znojne...“</l>
                            <l> ............</l>
                        
                    </quote>
                    <p>— Starzy żołnierze mówią, że konie zawsze prychają na dobrą wróżbę, co mnie i
                        ojciec nieboszczyk jeszcze powiadał — rzekł Wołodyjowski.</p>
                    <p>— Coś mnie jakoby w ucho szepcze, że nie napróżno jedziemy — odpowiedział
                        Zagłoba.</p>
                    <p>— Dajże Bóg, aby i porucznikowi jakowaś otucha w serce wstąpiła — westchnął
                        pan Longinus.</p>
                    <p>Zagłoba począł głową kiwać i kręcić, jak człowiek, któren z jakąś myślą się
                        nie może uporać, a nakoniec ozwał się:</p>
                    <p>— Całkiem mnie co innego w głowie siedzi i muszę się już chyba przed
                        waćpanami z tej myśli spuścić, gdyż mi jest wcale nieznośna: oto czyście
                        waściowie nie zauważyli, że od niejakiego czasu Skrzetuski — nie wiem — może
                        dyssimiluję — ale taki jest, jakby najmniej z nas wszystkich o salwowaniu
                        onej niebogi myślał.</p>
                    <p>— Gdzie zaś — odpowiedział Wołodyjowski — humor to tylko u niego taki, aby to
                        nic nikomu nie wyznać. Nigdy on nie był inny.</p>
                    <p>— To swoją drogą, ale jeno sobie waszmość przypomnij: gdyśmy mu nadzieję
                        pokazowali, mówił: „Bóg zapłać!“ i mnie i waćpanu, tak negligenter, jakby o
                        lada jaką sprawę chodziło, a Bóg widzi, czarnaby to była z jego strony
                        niewdzięczność, bo co się ta nieboga za nim napłakała i natęskniła, tegoby
                        na wołowej skórze nie spisać. Na własne oczy to widziałem.</p>
                    <p>Wołodyjowski potrząsnął głową.</p>
                    <pb n="057"/>
                    <p>— Nie może to być, aby on jej zaniechał — rzekł — choć prawda, że pierwszym
                        razem, gdy mu ją z Rozłogów ów dyabeł porwał, desperował tak, iżeśmy się o
                        jego mentem obawiali, a teraz daleko więcej okazał upamiętania. Ale jeśli mu
                        Bóg spokój w duszę wlał <!-- choice>
                            <orig>l</orig>
                            --><corr>i</corr><!--
                        </choice --> siły dodał, to i lepiej. Jako szczerzy przyjaciele powinniśmy się
                        z tego cieszyć.</p>
                    <p>To rzekłszy, Wołodyjowski konia spiął i posunął się naprzód ku Skrzetuskiemu,
                        a zaś Zagłoba jechał czas jakiś w milczeniu, wedle pana Podbipięty.</p>
                    <p>— Czy wasze nie tego mniemania, co i ja, że gdyby nie amory, siła złego nie
                        stałaby się na świecie?</p>
                    <p>— Co komu Pan Bóg przeznaczył, to go i tak nie minie — odparł Litwin.</p>
                    <p>— A waćpan to nigdy g’rzeczy nie odpowiesz. To inna sprawa, a to inna. Przez
                        cóż Troja zburzona? hę? Albo to i ta wojna nie o ryżą kosę? Zachciało się
                        Chmielowi Czaplińskiej, czy też Czaplińskiemu Chmielnickiej, a my dla ich
                        żądz grzesznych karki kręcimy.</p>
                    <p>— Bo to niepoczciwe amory, ale są i zacne, od których chwała Boża się
                        przymnaża.</p>
                    <p>— Teraześ waćpan lepiej utrafił. A prędkoż sam w onej winnicy pracować
                        poczniesz? Słyszałem, żeć szarfą na wojnę przewiązano.</p>
                    <p>— Braciaszku!... Braciaszku!...</p>
                    <p>— Ale trzy głowy na zawadzie stają, co?</p>
                    <p>— Ach! tak ono i jest!</p>
                    <p>— To ci powiem: machnij dobrze i utnij od razu Chmielnickiemu, chanowi i
                        Bohunowi.</p>
                    <p>— Żeby się to tylko chcieli ustawić! — odrzekł rozrzewnionym głosem pan
                        Longin, wznosząc ku niebu oczy.</p>
                    <pb n="058"/>
                    <p>Tymczasem Wołodyjowski jechał długo wedle Skrzetuskiego i spoglądał w
                        milczeniu z pod hełmu na jego martwą twarz, aż wreszcie trącił strzemieniem
                        w jego strzemię.</p>
                    <p>— Janie — rzekł — źle, że się zapamiętywasz.</p>
                    <p>— Ja się nie zapamiętywam, jeno się modlę — odpowiedział Skrzetuski.</p>
                    <p>— Święta to jest i chwalebna rzecz, aleś ty nie zakonnik, byś na samej
                        modlitwie poprzestawał.</p>
                    <p>Pan Jan zwrócił zwolna swoją męczeńską twarz ku Wołodyjowskiemu i spytał
                        głuchym, pełnym śmiertelnej rezygnacyi głosem:</p>
                    <p>— Powiedzże, Michale, co mnie pozostaje więcej jak habit?...</p>
                    <p>— Pozostaje ci ją ratować — odpowiedział Wołodyjowski.</p>
                    <p>— Tak też i uczynię — do ostatniego oddechu. Ale choćbym ją też i żywą
                        odnalazł, zali to nie będzie zapóźno? Strzeż mnie Boże, bo o wszystkiem mogę
                        myśleć, tylko nie o tem, strzeż Boże rozumu mojego! Już ja niczego więcej
                        nie pragnę, jeno wyrwać ją z tych rąk potępionych, a potem niech ona
                        znajdzie taki przytułek, jakiego i ja będę szukał. Widać woli Bożej nie
                        było... Daj mnie się modlić, Michale, a krwawej rany nie tykaj...</p>
                    <p>Wołodyjowskiemu ścisnęło się serce; chciał jeszcze było pocieszać, o nadziei
                        mówić, ale słowa nie chciały mu przejść przez gardło i jechali dalej w
                        głuchem milczeniu, tylko wargi pana Skrzetuskiego poruszały się szybko w
                        modlitwie, przez którą chciał widocznie myśli okropne odpędzić, a małego
                        rycerza, gdy spojrzał przy świetle księżyca na tę twarz, aż strach zdjął, bo
                        mu się <pb n="059"/>wydało, że to jest zupełnie twarz mnicha, surowa,
                        wynędzniała, przez posty i umartwienia.</p>
                    <p>A wtem ów głos znowu zaczął śpiewać w tylnych szeregach:</p>
                    <quote>
                        
                            <l>„Znajdziesz po wojnie, nieboże,</l>
                            <l rend="indent">„Znajdziesz po wojnie,</l>
                            <l> „Pustki z powrotem w komorze,</l>
                            <l> „Ran w skórze hojnie.“</l>
                        
                    </quote>
                    <pb n="060"/>
                    <div type="chapter">
                        <head>ROZDZIAŁ V.</head>
                        <p>Pan Skrzetuski szedł ze swym podjazdem w ten sposób, że we dnie
                            wypoczywał w lasach i jarach, pilnie rozstawiając straże, a nocami tylko
                            posuwał się naprzód. Zbliżywszy się do jakiej wioski, zwykle otaczał ją
                            tak, aby noga nie wyszła, brał żywność, paszę dla koni, a
                            przedewszystkiem zbierał wieści o nieprzyjacielu, poczem wychodził, nie
                            czyniąc ludziom nic złego, wyszedłszy zaś, zmieniał nagle drogę, aby
                            nieprzyjaciel nie mógł się we wsi dowiedzieć, w którą podjazd udał się
                            stronę. Celem wyprawy było dowiedzieć się, czy Krzywonos ze swemi
                            czterdziestoma tysiącami ludzi oblega dotąd Kamieniec, czy też,
                            rzuciwszy bezowocne oblężenie, idzie w pomoc Chmielnickiemu, aby razem z
                            nim stanąć do walnej rozprawy, a dalej co robią dobruccy Tatarzy? — czy
                            już Dniestr przeszli i połączyli się z Krzywonosem — czy z tamtej strony
                            jeszcze leżą. Ważne to były dla obozu polskiego wiadomości i
                            regimentarze sami powinni się byli o nie starać, ale że nie przyszło im
                            to, jako niedoświadczonym ludziom do głowy, przeto książę wojewoda ruski
                            wziął na siebie ten ciężar. Jeżeliby bowiem pokazało się, że Krzywonos
                            wraz z białogrodzkiemi i dobruckiemi hordami porzucił <pb n="061"
                            />oblężenie niezdobytego Kamieńca i do Chmielnickiego dążył — tedy
                            należało jak najprędzej na tego ostatniego uderzać, zanimby do
                            najwyższej potęgi nie wyrósł. Tymczasem generał-regimentarz, książę
                            Dominik Zasławski-Ostrogski, nie śpieszył się i w chwili wyjazdu
                            Skrzetuskiego dopiero za dwa, lub trzy dni spodziewano się go w obozie.
                            Widocznie ucztował swym zwyczajem po drodze i miał się dobrze, a
                            tymczasem mijała najlepsza pora złamania potęgi Chmielnickiego i książę
                            Jeremi rozpaczał na myśl, że jeśli wojna tak dalej prowadzoną będzie, to
                            nietylko Krzywonos i ordy zadniestrzańskie na czas do Chmielnickiego
                            przybędą, ale i sam chan na czele wszystkich sił perekopskich,
                            nohajskich i azowskich.</p>
                        <p>Jakoż i były wieści w obozie, że chan już Dniepr przebył i że w dwieście
                            tysięcy koni dzień i noc na zachód dąży, a książę Dominik nie przybywał
                            i nie przybywał.</p>
                        <p>Coraz też było prawdopodobniejszem, że wojska stojące pod Czołhańskim
                            kamieniem muszą stanąć do rozprawy z potęgą pięćkroć liczniejszą i że w
                            razie klęski regimentarzy, nic już nie przeszkodzi nieprzyjacielowi
                            wtargnąć do serca Rzeczypospolitej, pod Kraków i Warszawę.</p>
                        <p>Krzywonos tem był niebezpieczniejszy, że na wypadek, gdyby regimentarze
                            chcieli się posunąć w głąb Ukrainy, on, idąc z pod Kamieńca wprost na
                            północ, aż pod Konstantynów, mógł im zagrozić odwrót, a w każdym razie
                            wówczas byliby wzięci we dwa ognie. Przeto pan Skrzetuski postanowił
                            nietylko wywiedzieć się o Krzywonosie, ale go i powstrzymać. Przejęty
                            ważnością swego zadania, od spełnienia którego los całego wojska w
                            części zależał, ważył porucznik chętnie życie <pb n="062"/>swoje i
                            swoich żołnierzy; jednakowoż przedsięwzięcie owo i tak za szalone
                            poczytywanem byćby mogło, gdyby młody rycerz miał zamiar wstępnym bojem
                            w pięciuset ludzi powstrzymać czterdziestotysięczną Krzywonosową watahę,
                            posiłkowaną przez białogrodzkie i dobruckie ordy. Ale pan Skrzetuski
                            zbyt był doświadczonym żołnierzem, aby się na szaleństwa rzucać — i
                            wiedział doskonale, że w razie bitwy, w godzinę fala przejdzie po
                            trupach jego i towarzyszy — chwycił się więc innych środków. Oto naprzód
                            rozpuścił wieść między własnymi żołnierzami, że idą tylko jako przednia
                            straż całej dywizyi strasznego księcia i wieść tę rozpuszczał wszędzie,
                            we wszystkich chutorach, wioskach i miasteczkach, które wypadało mu
                            przechodzić. Jakoż rozeszła się ona lotem błyskawicy wzdłuż Zbrucza,
                            Smotrycza, Studzienicy, Uszki, Kałusiku, z ich biegiem dostała się do
                            Dniestru i leciała dalej, jakby wiatrem gnana, od Kamieńca aż do
                            Jahorlika. Powtarzali ją baszowie tureccy w Chocimiu i zaporożcy w
                            Jampolu i Tatarzy w Raszkowie. I znowu rozległ się ów znany okrzyk:
                            „Jerema idzie!“ od którego zamierały serca zbuntowanego ludu i któren
                            dziczał z przerażenia, niepewny dnia ani godziny.</p>
                        <p>A nikt nie wątpił w prawdę wieści. Regimentarze uderzą na Chmiela, a
                            Jerema na Krzywonosa — to leżało w porządku rzeczy. Sam Krzywonos
                            uwierzył i ręce mu opadły. Co miał robić? Ruszyć na księcia? Toż pod
                            Konstantynowem inny duch był w czerni i większe siły, a jednak zostali
                            pobici, zdziesiątkowani, ledwie z życiem uszli. Krzywonos był pewien, że
                            jego mołojcy będą się bili jak wściekli przeciw każdym innym wojskom
                            Rzeczypospolitej i przeciw każdemu innemu wodzowi, ale <pb n="063"/>za
                            zbliżeniem się Jaremy, pierzchną jak stado łabędzi przed orłem, jak
                            stepowe puchy przed wiatrem.</p>
                        <p>Czekać księcia pod Kamieńcem było jeszcze gorzej. Krzywonos postanowił
                            rzucić się na wschód, aż hen ku Bracławowi, ominąć swego złego ducha i
                            dążyć do Chmielnickiego. Pewnym był wprawdzie, że tak kołując na czas
                            nie zdąży, ale przynajmniej na czas się o rezultacie dowie i o własnym
                            ratunku pomyśli.</p>
                        <p>A wtem przyleciały z wiatrem nowe wieści, że Chmielnicki już pobit —
                            puszczał je, jak i poprzednie, umyślnie pan Skrzetuski; wówczas, w
                            pierwszej chwili, nie wiedział już nieszczęsny watażka co począć.</p>
                        <p>Następnie postanowił tembardziej na wschód ruszyć, jak najdalej się w
                            stepy posunąć — może też spotka Tatarów i przy nich się schroni.</p>
                        <p>Ale przedewszystkiem chciał się upewnić, dlatego pilnie wypatrywał między
                            swymi pułkownikami, kogoby znalazł na wszystko gotowego a pewnego, by go
                            z podjazdem po języka wysłać. Ale wybór był trudny, chętnych brakło i
                            trzeba było koniecznie znaleźć takiego człowieka, którenby na wypadek
                            dostania się w ręce nieprzyjaciela ni pieczony ogniem, ni nawlekany na
                            pal, ni łamany kołem nie wydał planów ucieczki.</p>
                        <p>Nakoniec Krzywonos znalazł.</p>
                        <p>Pewnej nocy kazał wołać do siebie Bohuna i rzekł mu:</p>
                        <p>— Słyszysz, Jurku, mój przyjacielu! idzie na nas Jarema z potęgą wielką —
                            zginąć przyjdzie nieszczęsnym!</p>
                        <p>— Słyszałem i ja, że idzie. My już z wami, bat’ku, o tem mówili — ale
                            czemu nam ginąć?</p>
                        <pb n="064"/>
                        <p>— Ne zderżymo. Innemuby zdzierżyli, Jaremie nie. Mołojcy się jego
                            boją.</p>
                        <p>— A ja się jego nie boję — ja mu pułk w Wasiłówce na Zadnieprzu
                            wyciął.</p>
                        <p>— Wiem ja to, że ty się jego nie boisz. Twoja sława kozacka, mołojecka,
                            warta jego kniaziowej, ale ja mu bitwy dać nie mogę, bo mołojcy nie
                            zechcą... Przypomnij, co na radzie mówili, jako się na mnie do szabel i
                            kiścieni rzucali, że ich na rzeź chcę prowadzić.</p>
                        <p>— To idźmy do Chmiela, tam zażyjemy krwi i zdobyczy.</p>
                        <p>— Mówią, że Chmiel już od regimentarzy pobit.</p>
                        <p>— Temu ja nie wierzę, ojcze Maksymie. Chmiel lis, bez Tatarów nie uderzy
                            na Lachów.</p>
                        <p>— Tak i ja myślę, ale trzeba wiedzieć. Wtedyby my wrażego Jaremę obeszli
                            i z Chmielem się połączyli, ale trzeba wiedzieć! Ot, żeby się kto Jaremy
                            nie bał, a z podjazdem poszedł i języka porwał, jaby mu czapkę
                            czerwonych złotych nasypał.</p>
                        <p>— Ja pójdę, ojcze Maksymie, nie czerwonych szukać, ale sławy kozackiej,
                            mołojeckiej.</p>
                        <p>— Ty drugi po mnie ataman, a ty chcesz iść? Będziesz ty jeszcze pierwszym
                            atamanem nad kozakami, nad dobrymi mołojcami, bo ty się Jaremy nie
                            boisz. Idźże ty sokole, a potem czego chcesz żądaj. No ja ci powiem:
                            żeby ty nie poszedł, to jaby poszedł sam, ale mnie nie można.</p>
                        <p>— Nie można, bo jakbyście wy, ojcze, wyszli, takby mołojcy krzyknęli, że
                            hołowu spasajete i rozlecieliby się na cały świat; a jak ja pójdę, tak
                            im serca przybędzie.</p>
                        <p>— A siła komunika ci dać?</p>
                        <pb n="065"/>
                        <p>— Nie wezmę ja dużo, z małą watahą łatwiej się ukryć i podejść — ale z
                            pięciuset dobrych mołojców dajcie, a już moja głowa, że wam języków
                            przywiozę i nie pocztowych, ale towarzyszów, od których się wszystkiego
                            dowiecie.</p>
                        <p>— Jedźże zaraz. Z Kamieńca już z dział biją na radość i na spasenie
                            Lachom, a na pohybel nam niewinnym.</p>
                        <p>Bohun odszedł i zaraz jął gotować się do drogi. Mołojcy jego, jako
                            nieodmiennie bywało w takich okazyach, pili na zabój, „nim śmierć matka
                            przytuli“, on zaś pił z nimi, aż parskał gorzałką, szalał, hulał,
                            następnie kazał beczkę dziegciu zatoczyć, i jak był w altembasach i
                            sajetach, rzucił się w nią we wszystkiem, zanurzył się raz, drugi, wraz
                            z głową — i wykrzyknął:</p>
                        <p>— Czarny ja teraz, jako noc-matka, lackie oczy nie dojrzą.</p>
                        <p>I wytarzawszy się na perskich kobiercach zdobycznych, skoczył na koń, i
                            pojechał i za nim poczłapali, śród pomroki nocnej, wierni mołojcy,
                            przeprowadzani okrzykiem:</p>
                        <p>— Na sławu! na szczastie!</p>
                        <p>Tymczasem pan Skrzetuski dotarł już do Jarmoliniec, tam trafiwszy na
                            opór, sprawił krwawy chrzest mieszczanom i zapowiedziawszy, że nazajutrz
                            kniaź Jarema nadejdzie, dał odpoczynek strudzonym koniom i
                            żołnierzom.</p>
                        <p>Poczem, zebrawszy na naradę towarzyszów — rzekł im:</p>
                        <p>— Dotąd Bóg nam szczęści. Miarkuję też po terrorze, jaki chłopstwo
                            ogarnia, iż zgoła mają nas za <pb n="066"/>przednią straż książęcą i
                            wierzą, że cała potęga idzie za nami. Ale musimy pomyśleć, aby się zaś
                            nie obaczyli, widząc, iż jedna kupa wszędzie chodzi.</p>
                        <p>— A długoż my tak będziem chodzić? — spytał pan Zagłoba.</p>
                        <p>— Póki o Krzywonosie nie będziem wiedzieć, co postanowił.</p>
                        <p>— Ba, to i na bitwę może do obozu nie zdążymy.</p>
                        <p>— Być to może — odrzekł pan Skrzetuski</p>
                        <p>— Mości panie, wielcem z tego nie rad — rzekł szlachcic. — Zaprawiło się
                            trocha ręce na hultajstwie pod Konstantynowem, zdobyło się tam coś na
                            nich. Ale to psu mucha! palce świerzbią...</p>
                        <p>— Może tu waszeć więcej bitew zażyjesz, niż sam myślisz — odparł poważnie
                            pan Skrzetuski.</p>
                        <p>— O! a to quo modo? — pytał dość niespokojnie Zagłoba.</p>
                        <p>— Bo lada dzień możem się natknąć na nieprzyjaciela, a choć nie po to tu
                            jesteśmy, by mu orężem drogę zagradzać, przecie wypadnie się bronić. Ale
                            wracam do materyi: trzeba nam więcej kraju zająć, aby w kilku miejscach
                            na raz o nas wiedziano, tu i owdzie opornych wyciąć, by się groza
                            rozniosła, a wszędy wieści puszczać; dlatego mniemam, iż wypadnie nam
                            się rozdzielić.</p>
                        <p>— Tak i ja mniemam — rzecze Wołodyjowski — będziem im się w oczach mnożyć
                            i ci, co uciekną do Krzywonosa, o krociach będą gadali.</p>
                        <p>— Mości poruczniku, waszmość tu wodzem, tedy rozporządź — rzekł
                            Podbipięta.</p>
                        <p>— Pójdę ja na Zinków, ku Sołodkowcom, a jak będę mógł, to dalej — mówił
                            Skrzetuski — <!-- choice>
                                <orig>waćpan.</orig>
                                --><corr>waćpan,</corr><!--
                            </choice -->
                            <pb n="067"/>mości namiestniku Podbipięto, idź prosto na dół ku
                            Tatarzyskom — ty, Michale, pojedź pod Kupin, a pan Zagłoba potrze do
                            Zbrucza koło Satanowa.</p>
                        <p>— Ja? — rzecze pan Zagłoba.</p>
                        <p>— Tak jest. Waćpan człowiek przemyślny i pełen fortelów; myślałem, że
                            chętnie podejmiesz się tej imprezy, ale jeśli nie, to czwarty oddział
                            weźmie Kosmacz, wachmistrz.</p>
                        <p>— Weźmie, ale pod moją komendą — zawołał Zagłoba, którego nagle olśniła
                            myśl, iż będzie wodzem osobnego oddziału. — Jeślim się pytał dlaczego,
                            to że mi się żal było z wami rozłączać.</p>
                        <p>— Czy jeno masz waćpan eksperyencyę w rzeczach wojskowych? — spytał
                            Wołodyjowski...</p>
                        <p>— Czy mam eksperyencyę? Jeszcze żaden bocian nie myślał o tem, aby z
                            waści prezent ojcu i matce zrobić, gdym ja już większe podjazdy, jako
                            ten cały jest, wodził. Wiek życia w wojsku przesłużyłem i dotądbym
                            służył, gdyby nie to, że jak mnie raz spleśniały suchar w brzuchu
                            stanął, to mi trzy lata siedział. Musiałem za bezoarem do Galaty
                            jeździć, o której peregrynacyi szczegółowo waćpanom w swoim czasie
                            opowiem, gdyż teraz pilno mi w drogę.</p>
                        <p>— Jedź więc waćpan, a wieści przed sobą puszczaj, że Chmielnicki już
                            pobit i że książę Płoskirow już minął — rzekł pan Skrzetuski. —
                            Ladajakiego języka nie bierz, ale gdybyś napotkał podjazdy z pod
                            Kamieńca, to staraj się porwać takich, którzyby o Krzywonosie mogli dać
                            wiadomości, bo ci, co ich mamy, dają relacye sprzeczne.</p>
                        <p>— Obym samego Krzywonosa napotkał, niechby mu przyszła chętka na podjazd
                            wyjechać, zadałżebym <pb n="068"/>mu pieprzu z imbierem! Nie bójcie się
                            waszmościowie, nauczę ja hultajów śpiewać — ba, nawet i tańcować!</p>
                        <p>— We trzech dniach zjedziem się napowrót w Jarmolińcach, a teraz każdy w
                            swoją drogę! — rzekł Skrzetuski. — A ludzi proszę waszmościów
                            oszczędzać.</p>
                        <p>— We trzech dniach w Jarmolińcach! — powtórzyli Zagłoba, Wołodyjowski i
                            Podbipięta.</p>
                    </div>
                    <pb n="069"/>
                    <div type="chapter">
                        <head>ROZDZIAŁ VI.</head>
                        <p>Gdy pan Zagłoba znalazł się sam, na czele swego oddziału, zrobiło mu się
                            zrazu jakoś niesmaczno, a nawet wcale straszno, i dużo byłby za to dał,
                            żeby mieć koło siebie Skrzetuskiego, Wołodyjowskiego, albo pana Longina,
                            których w duszy najmocniej podziwiał i przy których czuł się zupełnie
                            bezpieczny, tak ślepo wierzył w ich obrotność i męstwo.</p>
                        <p>Jechał więc z początku dość posępnie na czele swego oddziału i
                            rozglądając się podejrzliwie na wszystkie strony, myślą mierzył
                            niebezpieczeństwa, na jakie mógł się natknąć, i mruczał:</p>
                        <p>— Zawsze raźniejby było, żeby który z nich był tutaj. Do czego Bóg kogo
                            przeznaczył, do tego stworzył, a ci trzej powinni byli bąkami się
                            porodzić, bo na krwi lubią siadać. Tak im właśnie na wojnie, jako innym
                            przy dzbanie, albo jako rybom we wodzie. W to im graj. Brzuchy mają
                            lekkie, ale ręce ciężkie. Skrzetuskiego widziałem przy robocie i wiem
                            jako jest peritus. Tak on trzepie ludzi, jak mnichy pacierze. Jego to
                            rzemiosło ulubione. Ów Litwin, co własnej głowy nie ma, a trzech obcych
                            szuka, nic na szwank nie wystawia; najmniej znam tego małego fircyka,
                            ale osa też to musi <pb n="070"/>być nielada, miarkując z tego, com pod
                            Konstantynowem widział i co mnie Skrzetuski o nim powiadał — osa to musi
                            być! Szczęściem niedaleko on odemnie ciągnie i myślę, że najlepiej
                            zrobię, jak się z nim połączę, bo jeśli wiem dokąd iść, to niech mnie
                            kaczki zdepczą.</p>
                        <p>Pan Zagłoba uczuł się bardzo samotnym na świecie — aż się sam swej
                            samotności użalił.</p>
                        <p>— Tak to, tak! — mruczał. — Każdy ma się na kogoś obejrzyć, a ja co? Ni
                            towarzysza, ni ojca, ni matki. Sierotam jest — i <!-- choice>
                                <orig>kwital</orig>
                                --><corr>kwita!</corr><!--
                            </choice --></p>
                        <p>W tej chwili wachmistrz Kosmacz zbliżył się ku niemu:</p>
                        <p>— Mości komendancie, dokąd idziemy?</p>
                        <p>— Dokąd idziemy? — powtórzył pan Zagłoba — co? Nagle wyprostował się w
                            siodle i wąs pokręcił.</p>
                        <p>— Do Kamieńca, jeśli taka będzie moja <!-- choice>
                                <orig>wolal</orig>
                                --><corr>wola!</corr><!--
                            </choice --> Rozumiesz, mości wachmistrzu?</p>
                        <p>Wachmistrz skłonił się i cofnął w milczeniu do szeregów, nie zdając sobie
                            sprawy, dlaczego się komendant rozsierdził, pan Zagłoba zaś cisnął
                            jeszcze okolicy kilka groźnych spojrzeń, następnie uspokoił się i
                            mruczał dalej:</p>
                        <p>— Jeśli do Kamieńca pójdę, pozwolę sobie dać sto kijów w pięty, turecką
                            modą. Tfu! tfu! żeby który z tamtych był przy mnie, więcej czułbym w
                            sobie ducha. Co ja pocznę ze stem ludzi? Wolałbym być już sam, bo
                            wówczas człek w fortele dufa. A teraz za dużo nas, by fortelami wojować,
                            a za mało do obrony. Bardzo to niefortunna myśl przyszła Skrzetuskiemu
                            do głowy, żeby podjazd rozdzielać. I gdzie ja pójdę? Wiem co za mną, ale
                            kto mnie powie, co przedemną, i kto mi zaręczy, czy dyabli tam jakiej
                            pułapki nie nastawili? Krzywonos <pb n="071"/>i Bohun! Dobra sfora! Żeby
                            ich dyabli obłuszczyli! Boże mnie broń przynajmniej od Bohuna.
                            Skrzetuski życzy sobie się z nim spotkać — wysłuchaj go Panie! Życzę mu
                            tego, czego sobie sam życzy, bom mu przyjaciel — amen! Dotrę do Zbrucza
                            i wrócę do Jarmoliniec, a języków więcej im przywiodę, niż sami chcą. O
                            to nie trudno.</p>
                        <p>Wtem Kosmacz zbliżył się ku niemu.</p>
                        <p>— Mości komendancie, jakowychś jeźdźców za wzgórzem widać.</p>
                        <p>— Niech jadą do dyabła! Gdzie? gdzie?</p>
                        <p>— A no tam, za górą. Znaki widziałem.</p>
                        <p>— Wojsko?</p>
                        <p>— Zdaje się wojsko.</p>
                        <p>— Niech ich psi kąsają. A siła ich?</p>
                        <p>— Niewiadomo, bo daleko. Byśmy się tu za one skały ukryli, wpadniemy na
                            nich niespodzianie, bo tędy im droga. Jeśli to potęga za wielka, to pan
                            Wołodyjowski niedaleko, strzały usłyszy i na pomoc skoczy.</p>
                        <p>Panu Zagłobie odwaga uderzyła niespodzianie do głowy, jak wino. Być może,
                            że to desperacya dała mu taki do czynu pochop; być może nadzieja, że pan
                            Wołodyjowski jeszcze blizko, dość że gołą szablą błysnął, oczyma
                            zatoczył straszliwie i zakrzyknął:</p>
                        <p>— Ukryć się za skały! — wpadniemy na nich niespodzianie! Pokażemy tym
                            hultajom...</p>
                        <p>Sprawni żołnierze książęcy z miejsca zawrócili pod skały i w mgnieniu oka
                            ustawili się w szyku bojowym, gotowi do niespodzianego napadu.</p>
                        <p>Upłynęła godzina; nakoniec dał się słyszeć gwar zbliżających się ludzi,
                            echo niosło nutę wesołych pieśni, a po chwili jeszcze, do uszu
                            czatujących w zasadzce, <pb n="072"/>doszły odgłosy skrzypków, dud i
                            bębenka. Wachmistrz zbliżył się znów do pana Zagłoby i rzekł:</p>
                        <p>— To nie wojsko, panie komendancie, nie kozacy, to wesele.</p>
                        <p>— Wesele? — rzekł Zagłoba. — Zagramże ja im, niech poczekają!</p>
                        <p>To rzekłszy, ruszył koniem, za nim wyjechali żołnierze i ustawili się
                            szeregiem na drodze.</p>
                        <p>— Za mną! — krzyknął groźnie Zagłoba.</p>
                        <p>Linia ruszyła kłusem, potem galopem — i okrążywszy skałę, stanęła nagle
                            tuż przed gromadą ludzi, zmieszanych i strwożonych niespodzianym
                            widokiem.</p>
                        <p>— Stój! stój! — wołano z obu stron.</p>
                        <p>Było to istotnie chłopskie wesele. Naprzód jechali konno dudziarz,
                            teorbanista, skrzypek i dwaj „dowbysze“, trochę już pijani, wycinając od
                            ucha skoczne kołomyjki. Za nimi panna młoda, hoża dziewczyna, w ciemnym
                            żupanie i z włosami rozpuszczonymi na ramiona. Otaczały ją drużki,
                            śpiewające pieśni i niosące ponawlekane na ręce wieńce — a wszystkie
                            dziewki na koniach, siedzące po męsku, wystrojone, ubrane w polne
                            kwiaty, wyglądały zdala jak zastęp kraśnych kozaków. W drugim szeregu
                            jechał na dzielnym koniu pan młody, wśród drużbów, z wieńcami na
                            długich, podobnych do spis tyczkach — orszak zamykali rodzice nowożeńców
                            i goście, wszyscy konno; jedynie beczki z gorzałką, miodem i piwem
                            jechały na lekkich wymoszczonych słomą wózkach, bełkocąc smakowicie po
                            nierównej kamienistej drodze.</p>
                        <p>— Stój! stój! — wołano z obu stron; poczem orszak weselny pomieszał się.
                            Dziewczęta podniosły krzyk przeraźliwy i cofnęły się w tył, zaś parobcy
                            i starsi <pb n="073"/>drużbowie skoczyli naprzód, by piersiami zasłonić
                            mołodycie przed niespodzianym napadem.</p>
                        <p>Pan Zagłoba skoczył tuż przed nich i machając szablą, świecąc nią w oczy
                            przerażonemu chłopstwu, począł wrzeszczeć:</p>
                        <p>— Ha! skórczybyki, psie chwosty, rebelizanty! Do buntu wam się zachciało!
                            Za Krzywonosem trzymacie, łajdaki? na przeszpiegi jeździcie? drogę
                            wojsku tamujecie? na szlachtę rękę podnosicie? Dam ja wam, pieskie dusze
                            bezecne! W dyby pokuć każę, na pal powbijać, o szelmy! o poganie! Teraz
                            za wszystkie zbrodnie zapłacicie!</p>
                        <p>Stary i biały jak gołąb drużba zeskoczył z konia, zbliżył się do
                            szlachcica i chwyciwszy go pokornie za strzemię, począł kłaniać się w
                            pas, a błagać:</p>
                        <p>— Zmiłujcie się, jasny rycerzu, nie gubcie biednych ludzi. Bóg nam
                            świadek, my niewinni, nie do buntu my idziemy, my z cerkwi, z Husiatyna,
                            naszego krewniaka Dymitra, kowala, z bondarówną Ksenią wieńczyli. My z
                            weselem, z korowajem.</p>
                        <p>— To niewinni ludzie, panie — szepnął wachmistrz.</p>
                        <p>— Precz mi! To szelmy! Od Krzywonosa na wesele przyszli — huknął
                            Zagłoba.</p>
                        <p>— Kołyb jeho trastia mordowała! — zawołał starzec. — My jego na oczy nie
                            widzieli, my biedni ludzie. Zmiłujcie się, jasny pane, dozwólcie
                            przejść, my nikomu zła nie czynimy, a swoją powinność znamy.</p>
                        <p>— Do Jarmoliniec w łykach pójdziecie!...</p>
                        <p>— Pójdziemy gdzie każecie, panie! Wam rozkazywać, nam słuchać! Ale wy nam
                            łaskę zróbcie, jasny rycerzu! przykażcie panom żołmirom, żeby oni nam
                            zła <pb n="074"/>nie czynili, a sami — wybaczcie prostakom — i ot, bijem
                            czołem pokornie; wypijcie z nami na szczęście uwieńczonym... Wypijcie,
                            wasza miłość, na radość prostym ludziom, jako Bóg i święta ewangelia
                            nakazuje.</p>
                        <p>— Jeno nie myślcie, bym wam folgował gdy wypiję! — rzekł ostro pan
                            Zagłoba.</p>
                        <p>— Nie, panie! — zawołał z radością dziad — my nie myślim! Hej grajki! —
                            zakrzyknął na muzykę — zagrajcie dla jasnoho łycara, bo jasny łycar
                            dobry, a wy mołojcy skoczcie po miód, po słodki, dla jasnego łycara; on
                            biednych ludu nie ukrzywdzi. Skoro chłopci, skoro! Diakujem, pane!</p>
                        <p>Mołojcy kopnęli się co duchu do beczek, a tymczasem zawarczały bębenki,
                            zapiszczały raźno skrzypki, dudziarz wydął policzki i począł miętosić
                            dudę pod pachą, drużbowie potrząsali wieńcami na tykach, co widząc,
                            żołnierze poczęli się coraz bardziej przysuwać, wąsy kręcić, uśmiechać
                            się i przez plecy mołojców na mołodycie poglądać. Zabrzmiały na nowo
                            pieśni — i strach minął, nawet gdzieniegdzie ozwały się radosne: „u-ha!
                            u-ha!“</p>
                        <p>Ale pan Zagłoba nie rozchmurzył się od razu — nawet gdy mu dano kwartę
                            miodu, mruczał jeszcze z cicha: „A szelmy, a łajdaki!“ Nawet gdy już
                            wąsy zanurzył w ciemnej powierzchni napitku, brwi jego nie rozmarszczyły
                            się jeszcze; podniósł głowę i mrużąc oczy, mlaskając wargami, począł
                            smakować trunek — następnie zdziwienie, ale i oburzenie, odbiło się na
                            jego twarzy.</p>
                        <p>— Co to za czasy! — mruknął. — Chamy taki miód piją. Boże, Ty to widzisz
                            i nie grzmisz?</p>
                        <p>To rzekłszy, przechylił kwartę i wypróżnił ją do dna.</p>
                        <pb n="075"/>
                        <p>Tymczasem przyszli ośmieleni weselnicy prosić go całą gromadą, by zła nie
                            czynił i puścił wolno, a między nimi przyszła i panna młoda, Ksenia,
                            nieśmiała, drżąca, ze łzami w oczach, a zapłoniona i śliczna jak zorza.
                            Zbliżywszy się, złożyła ręce: „Pomyłujte, pane!“ i całowała żółty but
                            pana Zagłoby — serce w szlachcicu od razu jak wosk zmiękło.</p>
                        <p>Popuściwszy skórzanego pasa, począł w nim grzebać, a wygrzebawszy
                            ostatnie czerwone złote, które mu swego czasu dał książę, rzekł do
                            Kseni:</p>
                        <p>— Naści! Niechże ci Bóg błogosławi, jako i wszelkiej niewinności.</p>
                        <p>Tu wzruszenie nie pozwoliło mu mówić więcej, bo mu owa wysmukła,
                            czarnobrewa Ksenia przypomniała kniaziównę, którą kochał po swojemu pan
                            Zagłoba. „Gdzie ona teraz nieboga i czy jej tam pilnują święci anieli?“
                            — pomyślał — i całkiem był już rozczulony, gotów z każdym ściskać się i
                            bratać.</p>
                        <p>Weselnicy zaś, widząc jego wspaniały czyn, poczęli hukać z radości, a
                            śpiewać, a cisnąć się do niego, całować poły. „Dobry on! — powtarzano w
                            tłumie — zołotyj Lach! czerwinci daje — zła ne robyt, dobry pan! Na
                            sławu! na szczastie!“ Skrzypek aż się trząsł, tak ciął od ucha,
                            dudziarzowi oczy na wierzch wylazły, „dowbyszom“ ręce ustawały. Stary
                            bondar, tchórzem widocznie podszyty, trzymał się aż dotąd w tyle, teraz
                            wysunął się naprzód i wraz z żoną bondarową i starą kowalichą, matką
                            pana młodego, nuż kłaniać się w pas, a do chutoru na wesele zapraszać,
                            że to sława takiego mieć gościa i dla młodych pomyślna wróżba — że
                            inaczej krzywda im będzie. Za nimi kłaniał się pan młody i czarnobrewa
                            Ksenia, która, choć prosta mołodycia, od razu <pb n="076"/>poznała, że
                            jej prośba najwięcej może. A drużbowie krzyczeli, że chutor niedaleko,
                            nie będzie rycerzowi z drogi, stary zaś bondar, bogaty, nie takiego
                            miodu wytoczy. Pan Zagłoba spojrzał po żołnierzach: ruszali wszyscy
                            wąsami jak zające, różne sobie rozkosze w tańcu i napitkach obiecując,
                            więc choć nie śmieli prosić, by jechać, zlitował się nad nimi pan
                            Zagłoba — i po chwili on, drużbowie, mołodycie i żołnierze ruszyli w
                            najpiękniejszej zgodzie do chutoru.</p>
                        <p>Chutor istotnie był niedaleko, a stary bondar bogaty, więc i wesele było
                            szumne, popili się wszyscy mocno, a pan Zagłoba tak się rozochocił, że
                            do wszystkiego był pierwszy. Zaczęły się tedy dziwne obrządki. Stare
                            baby zawiodły Ksenię do komory i zamknęły się tam z nią; bawiły długo,
                            poczem wyszły i oświadczyły, że mołodycia, jak gołąbka, jak <!-- choice>
                                <orig>lilial</orig>
                                --><corr>lilia!</corr><!--
                            </choice --> Wtedy radość zapanowała w zgromadzeniu, podniósł się krzyk:
                            „Na <!-- choice>
                                <orig>sławul</orig>
                                --><corr>sławu!</corr><!--
                            </choice --> na <!-- choice>
                                <orig>szczastiel</orig>
                                --><corr>szczastie!</corr><!--
                            </choice -->“ — kobiety jęły klaskać w ręce i krzyczeć: „A szczo? ne <!-- choice>
                                <orig>kazałyl</orig>
                                --><corr>kazały!</corr><!--
                            </choice -->“ — parobcy zaś tupali nogami i każden tańczył w pojedynkę z
                            kwartą w ręku, którą przed drzwiami komory „na sławu“ wypijał. Tańczył
                            tak i pan Zagłoba, tem tylko zacność swego urodzenia dystyngwując, że
                            nie kwartą, ale półgarncówką pił przed drzwiami. Potem bondarowie i
                            kowalicha wprowadzili młodego Dymitra do komory — ale że młody Dymitr
                            ojca nie miał, więc pokłoniono się panu Zagłobie, by go zastąpił — a on
                            zgodził się i poszedł z innymi. Przez ten czas uciszyło się w izbie,
                            tylko żołnierze, pijący na majdanie przed chatą, krzyk czynili,
                            hałłakując z radości po tatarsku i paląc z bandoletów. Lecz największa
                            radość i hulatyka zaczęły się dopiero wówczas, gdy rodzice pojawili się
                            napowrót w izbie. Stary bondar ściskał z <pb n="077"/>radości kowalichę,
                            parobcy przychodzili do bondarowej i podejmowali ją pod nogi, a
                            niewiasty sławiły ją, że tak ustrzegła córeczki, jako oka w głowie, jak
                            hołubki i lilii<ref xml:id="cite_ref-17" target="#cite_note-17"
                                >[17]</ref>, poczem puścił się z nią w tany pan Zagłoba. Poczęli
                            więc dreptać naprzeciw siebie, a on w ręce klaskał i w prysiudach
                            przysiadał i tak podskakiwał, i tak podkowami bił w podłogę, że aż
                            drzazgi z desek leciały i pot obfity spływał mu z czoła. Poszli ich
                            śladem inni, kto mógł — w izbie, kto nie mógł — na podwórcu, mołodycie z
                            mołojcami i żołnierzami. Bondar coraz nowe beczki kazał wytaczać.
                            Wreszcie wytoczyło się całe wesele z izby na majdan — zapalono stosy z
                            suchych bodiaków i łuczywa, bo zapadła już noc głęboka i hulatyka
                            zmieniła się w pijatykę na umór, żołnierze palili z bandoletów i
                            muszkietów, jakby w czasie bitwy.</p>
                        <p>Pan Zagłoba czerwony, spocony, chwiejący się na nogach, zapomniał, co się
                            z nim dzieje, gdzie jest; przez dymy, które mu biły z czupryny, widział
                            twarze biesiadników, ale choćby go na pal wbijano, nie umiałby
                            powiedzieć, kto są ci biesiadnicy. Pamiętał, że jest na weselu — ale na
                            czyjem? Ha! pewnie pana Skrzetuskiego z kniaziówną! Ta myśl wydała mu
                            się najprawdopodobniejszą, utkwiła mu wreszcie jak gwóźdź w głowie i
                            taką napełniła go radością, że począł wrzeszczeć jak opętany: „Niech
                            żyją! Panowie bracia, kochajmy się!“ — i coraz nowe spełniał
                            półgarncówki: „W twoje ręce, panie bracie! Zdrowie naszego księcia pana!
                            Żeby się nam dobrze działo! Bogdaj ten paroksyzm ojczyznę minął!“ — Tu
                            zalał się łzami i potknął się, idąc do beczki — i <pb n="078"/>potykał
                            się coraz więcej, bo na ziemi, jakby na pobojowisku, leżało mnóstwo ciał
                            nieruchomych. „Boże! — zawołał pan Zagłoba — niemasz już męstwa w tej
                            Rzeczypospolitej. Jeden pan Łaszcz pić potrafi, drugi Zagłoba — a
                            reszta! Boże! Boże!“ I oczy żałośnie ku niebu podniósł, a wtem
                            postrzegł, że ciała niebieskie nie tkwią już spokojnie nakształt złotych
                            gwoździ w firmamencie, ale jedne trzęsą się, jakoby chciały z oprawy
                            wyskoczyć, drugie zataczają koła, trzecie tańczą naprzeciw siebie kozaka
                            — więc zdumiał się okrutnie pan Zagłoba i rzekł do swej duszy
                            zdumionej:</p>
                        <p>— Zali ja jeden tylko nie pijany in universo?</p>
                        <p>Ale nagle i ziemia, tak samo jak gwiazdy, zatrzęsła się szalonym wirem i
                            pan Zagłoba runął jak długi na ziemię.</p>
                        <p>Wkrótce opadły go sny straszne. Zdało mu się, iż jakieś zmory usiadły mu
                            na piersiach, że go gniotą i przytłaczają do ziemi, że wiążą mu ręce i
                            nogi Jednocześnie o uszy odbijały mu się wrzaski i jak gdyby huk
                            wystrzałów; jakieś jaskrawe światło przechodziło przez jego zamknięte
                            powieki i raziło mu oczy blaskiem nieznośnym. Chciał się zbudzić,
                            otworzyć oczy i nie mógł. Czuł, iż dzieje się z nim coś niezwykłego, że
                            głowa zwiesza mu się w tył, jak gdyby go niesiono za ręce i nogi...
                            Potem zdjął go jakiś strach; było mu źle, bardzo źle, bardzo ciężko.
                            Wracała mu przez pół przytomność — ale dziwna — bo w towarzystwie takiej
                            niemocy, jakiej nigdy w życiu nie doznawał. I jeszcze raz próbował się
                            poruszyć, ale gdy mu się nie udało, rozbudził się lepiej i odemknął
                            powieki.</p>
                        <p>Wówczas wzrok jego napotkał parę oczów, które wpijały się w niego
                            chciwie, a były to czarne źrenice <pb n="079"/>jak węgiel i tak
                            złowrogie, że rozbudzony już zupełnie pan Zagłoba pomyślał w pierwszej
                            chwili, że to dyabeł na niego patrzy — i znów przymknął powieki i znów
                            je prędko otworzył. Owe oczy patrzyły wciąż uporczywie — i twarz wydała
                            się znajomą: nagle pan Zagłoba zadygotał do szpiku kości, oblał go zimny
                            pot, a po krzyżach przeszło mu aż do nóg tysiące mrówek.</p>
                        <p>Poznał twarz Bohuna.</p>
                    </div>
                    <pb n="080"/>
                    <div type="chapter">
                        <head>ROZDZIAŁ VII.</head>
                        <p>Zagłoba leżał związany w kij do własnej szabli, w tej samej izbie, w
                            której odbywało się wesele, a straszliwy watażka siedział opodal na
                            zydlu i pasł oczy przerażeniem jeńca.</p>
                        <p>— Dobry wieczór waści! — rzekł, dojrzawszy otwarte powieki swej
                            ofiary.</p>
                        <p>Pan Zagłoba nie odrzekł nic, ale w jednem mgnieniu oka oprzytomniał tak,
                            jakby kropli wina do ust nie brał, jeno mrówki, doszedłszy mu do pięt,
                            wróciły się do góry aż do głowy, a szpik w kościach stał się zimny jak
                            lód. Mówią, że człowiek tonący w ostatnim momencie widzi jasno całą
                            swoją przeszłość, że przypomina wszystko — i zdaje sobie sprawę z tego,
                            co się z nim dzieje; — taką jasność widzenia i pamięci posiadał w tej
                            chwili pan Zagłoba, a ostatniem słowem tej jasności był cichy,
                            niewypowiedziany ustami okrzyk:</p>
                        <p>— Ten mi dopiero da łupnia!</p>
                        <p>A watażka powtórzył spokojnym głosem:</p>
                        <p>— Dobry wieczór waszmości.</p>
                        <p>— Brr! — pomyślał Zagłoba — wolałbym, by wpadł w furyą.</p>
                        <p>— Nie poznajesz mnie, panie szlachcic?</p>
                        <pb n="081"/>
                        <p>— Czołem, czołem? Jak zdrowie?</p>
                        <p>— Nieźle. A waścinem, to już ja sam się zajmę.</p>
                        <p>— Nie prosiłem Boga o takiego doktora i wątpię, abym mógł strawić twoje
                            lekarstwa, ale dziej się wola Boża.</p>
                        <p>— No, ty mnie kurował, teraz ja się tobie wywdzięczę. My stare druhy.
                            Pamiętasz, jak ty mnie głowę obwiązywał w Rozłogach — co?</p>
                        <p>Oczy Bohuna poczęły świecić jak dwa karbunkuły a linia wąsów przedłużała
                            się w straszliwym uśmiechu.</p>
                        <p>— Pamiętam — rzekł Zagłoba — że mogłem cię nożem pchnąć — i nie
                            pchnąłem.</p>
                        <p>— A ja to ciebie pchnął? albo cię myślę pchnąć? Nie! ty dla mnie lubczyk
                            — kochańczyk; ja ciebie będę strzegł, jak oka w głowie.</p>
                        <p>— Zawsze mówiłem, że zacny z ciebie kawaler — rzekł Zagłoba, udając, że
                            bierze za dobrą monetę słowa Bohuna, a jednocześnie przez głowę
                            przeleciała mu myśl: — Już widać on mi specyał jakowyś obmyśli; nie umrę
                            po prostu.</p>
                        <p>— Ty dobrze mówił — ciągnął Bohun — ty także zacny kawaler; tak my się
                            szukali i znaleźli.</p>
                        <p>— Co prawda, tom cię nie szukał, ale dziękuję za dobre słowo.</p>
                        <p>— Podziękujesz ty mi jeszcze lepiej niezadługo, i ja tobie podziękuję za
                            to, że ty mnie mołodycię z Rozłogów do Baru wywiódł. Tam ja ją i
                            znalazł, a teraz, ot! na weseleby ciebie prosił, ale to nie dziś i nie
                            jutro — teraz wojna, a ty stary człowiek, może nie dożyjesz.</p>
                        <p>Zagłoba, mimo straszliwego położenia, w jakiem się znajdował, nadstawił
                            uszu.</p>
                        <p>— Na wesele? — mruknął.</p>
                        <pb n="082"/>
                        <p>— A co ty myślał? — mówił Bohun — czy to ja chłop, żeby ją bez popa
                            niewolił, albo mnie nie stać na to, żeby ja w Kijowie ślub brał? Nie dla
                            chłopa ty ją do Baru przywiódł, ale dla atamana i hetmana...</p>
                        <p>— Dobrze! — pomyślał Zagłoba.</p>
                        <p>Poczem zwrócił głowę ku Bohunowi:</p>
                        <p>— Każ mnie rozwiązać — rzekł.</p>
                        <p>— Poleż, poleż, ty w drogę pojedziesz, a ty stary, tobie odpocząć przed
                            drogą.</p>
                        <p>— Ty mój przyjaciel, tak ja cię do drugiego mojego przyjaciela zawiodę,
                            do Krzywonosa. Już my oba pomyślemy, żeby tobie tam było dobrze.</p>
                        <p>— Będzie mi ciepło! — mruknął szlachcic i znowu mrówki poczęły mu chodzić
                            po grzbiecie.</p>
                        <p>Nakoniec począł mówić:</p>
                        <p>— Wiem, że ty do mnie rankor masz, ale niesłusznie, niesłusznie — Bóg
                            widzi. My żyli razem i w Czehrynie niejeden gąsior wypili, bo miałem dla
                            cię affekt ojcowski, za twoją fantazyę rycerską, jakiej lepszej nie
                            znalazłeś na całej Ukrainie. Ot co? Czym ja tobie w drogę wchodził?
                            Żebym ja był wtedy z tobą do Rozłogów nie jeździł, tobyśmy do tej pory w
                            dobrej przyjaźni żyli — a pocóżem jechał, jeśli nie z życzliwości ku
                            tobie? I żebyś się nie był wściekł, żebyś nie był mordował onych
                            nieszczęsnych ludzi — Bóg na mnie patrzy — nie byłbym ci wchodził w
                            drogę. Co mnie się do cudzych spraw mieszać! Wolałbym, żeby dziewczyna
                            była twoja, niż czyja inna. Ale przy twoich tatarskich zalotach sumienie
                            mnie ruszyło, że to przecie szlachecki dom. Sambyś nie inaczej postąpił.
                            Mogłem cię przecie z tego świata zgładzić, z większym moim pożytkiem — a
                            przeczżem tego nie uczynił? Bom szlachcic i wstyd mi było. Zawstydźże
                                <pb n="083"/>się i ty, bo wiem, że się nademną chcesz znęcać.
                            Dziewczynę i tak masz w ręku — czego odemnie chcesz? Zalim jej nie
                            strzegł, jak oka w głowie — tego twojego dobra? Żeś ją uszanował, znać
                            że i w tobie jest rycerski honor i sumienie, ale jakże to jej podasz
                            rękę, którą w mojej krwie niewinnej ubroczysz? Jako to jej powiesz: tego
                            człeka, któren cię przez chłopstwo i Tatarstwo przeprowadził, na mękim
                            wydał? Zawstydźże się i puść mnie z tych pętów i z tej niewoli, w którą
                            mnie zdradą pochwyciłeś. Młodyś jest i nie wiesz, coć potkać może — a za
                            moją śmierć Bóg cię będzie karał na tem, co ci najmilsze.</p>
                        <p>Bohun wstał z zudla, blady z wściekłości, i zbliżywszy się do Zagłoby,
                            zaczął mówić przyduszonym przez furyą głosem:</p>
                        <p>— Wieprzu nieczysty, pasy drzeć z ciebie każę, na wolnym ogniu spalę,
                            ćwiekami nabiję, na szmaty rozerwę!</p>
                        <p>I w przystępie szaleństwa pochwycił za nóż wiszący u pasa — przez chwilę
                            ściskał go konwulsyjnie w pięści — już, już ostrze zaświeciło panu
                            Zagłobie w oczach, ale watażka pohamował się, nóż wepchnął z powrotem w
                            pochwę i zakrzyknął:</p>
                        <p>— Mołojcy!</p>
                        <p>Sześciu zaporożców wpadło do izby.</p>
                        <p>— Wziąć to ścierwo lackie i w chlewie rzucić, a strzedz, jak oka w
                            głowie.</p>
                        <p>Kozacy porwali pana Zagłobę, dwóch za ręce i za nogi, jeden z tyłu za
                            czuprynę — i wyniósłszy z izby, przenieśli przez cały majdan, nakoniec
                            porzucili go na gnoju w stojącym opodal chlewie. Poczem drzwi się
                            zamknęły i jeńca otoczyła zupełna ciemność — jeno przez <pb n="084"
                            />szpary między belkami i przez dziury w poszyciu przedzierało się tu i
                            owdzie blade światło nocne. Po chwili oczy pana Zagłoby przyzwyczaiły
                            się do pomroki. Rozejrzał się dokoła i ujrzał, że w chlewie niema świń,
                            ani mołojców. Rozmowy tych ostatnich dochodziły go zresztą wyraźnie
                            przez wszystkie cztery ściany. Widocznie cały budynek obstawiony
                            szczelnie, ale mimo tych straży pan Zagłoba oddechnął głęboko.</p>
                        <p>Przedewszystkiem żył. Gdy Bohun błysnął nad nim nożem, był pewien, że już
                            ostatnia jego chwila wybiła — i Bogu ducha polecał, co prawda, z
                            największym strachem. Ale widocznie Bohun postanowił go zakonserwować na
                            śmierć nierównie wymyślniejszą. Pragnął nietylko się zemścić, ale i
                            nasycić się zemstą nad tym, który wydarł mu krasawicę, i sławę jego
                            mołojecką nadwerężył, a samego śmiesznością okrył, spowiwszy go jak
                            dziecko. Była to tedy smutna dla pana Zagłoby perspektywa, ale na razie
                            pocieszała go jednak myśl, że jeszcze żyje, że prawdopodobnie do
                            Krzywonosa go powiodą i tam dopiero na pytki wezmą — że więc ma kilka, a
                            może i więcej dni przed sobą, tymczasem zaś leży sobie oto w chlewie,
                            samotny, i może wśród ciszy nocnej o fortelach pomyśleć.</p>
                        <p>To była jedna dobra strona sprawy, ale gdy o złych pomyślał, znowu mrówki
                            poczęły mu tysiącami chodzić po grzbiecie.</p>
                        <p>Fortele!...</p>
                        <p>— Gdyby tu wieprz, albo świnia leżała w tym chlewie — mruczał pan Zagłoba
                            — miałaby ich więcej niż ja, boby jej nie związywali w kij do własnej
                            szabli. Niechby Salomona tak związali, nie był mądrzejszy od własnych
                            pludrów, albo od mego napiętka. O Boże, <pb n="085"/>Boże, za co mnie
                            tak karzesz! Na tylu ludzi na świecie, tego jednego złodzieja
                            najbardziej uniknąć pragnąłem — i takie moje szczęście, żem jego właśnie
                            nie uniknął. Będę miał skórę wyczesaną, jak świebodzińskie sukno. Żeby
                            to inny mnie złapał, tobym deklarował, że do buntu przystaję, a potem
                            umknął. Ale i innyby nie uwierzył, a cóż dopiero ten. Czuję, że mnie
                            serce zamiera. Dyabli mnie tu przynieśli — o Boże, Boże, ani ręką, ani
                            nogą ruszyć nie mogę, o Boże! Boże!</p>
                        <p>Po chwili jednak pomyślał pan Zagłoba, że gdyby miał wolne ręce i nogi,
                            łatwiejby mógł jakichkolwiek fortelów się chwycić. A nużby popróbował?
                            Byle tylko szablę zdołał z pod kolan wysunąć, reszta poszłaby łatwiej.
                            Ale jak ją tu wysunąć? przewrócił się na bok — źle — pan Zagłoba
                            zamyślił się głęboko.</p>
                        <p>Następnie począł się kołysać na własnym grzbiecie coraz prędzej i prędzej
                            — a za każdym takim ruchem posuwał się o pół cala naprzód. Zrobiło mu
                            się gorąco, czupryna zapociła mu się gorzej niż w tańcu i chwilami
                            ustawał i spoczywał, chwilami przerywał pracę, bo zdało mu się, że
                            któryś z mołojców idzie ku drzwiom — i znów rozpoczynał z nowym zapałem,
                            nakoniec przysunął się do ściany.</p>
                        <p>Wówczas począł się kiwać inaczej, bo nie od głowy ku nogom, ale z boku na
                            bok, tak, że za każdym razem uderzał z lekka w ścianę końcem szabli,
                            która wysuwała się przez to z pod kolan, przechylając się coraz bardziej
                            ku wewnątrz, na stronę rękojeści.</p>
                        <p>Serce poczęło bić w panu Zagłobie jak młotem, bo ujrzał, że to sposób
                            może być skuteczny.</p>
                        <p>I pracował dalej, starając się jak najciszej uderzać i tylko wówczas, gdy
                            rozmowa mołojców głuszyła <pb n="086"/>lekkie uderzenia. Przyszła
                            nareszcie chwila, że koniec pochwy znalazł się na jednej linii z łokciem
                            i kolanem i że dalsze kiwania się ku ścianie nie mogły go już
                            wypychać.</p>
                        <p>Tak, ale natomiast z drugiej strony zwieszała się już znaczna część
                            szabli, i wiele cięższa, biorąc na uwagę rękojeść.</p>
                        <p>Na rękojeści był krzyżyk, jako zwykle przy karabelach; pan Zagłoba liczył
                            na ów krzyżyk.</p>
                        <p>I po raz trzeci począł kołysać się, ale tym razem celem jego usiłowań
                            było odwrócenie się nogami do ściany. Dopiąwszy i tego, jął posuwać się
                            wzdłuż. Szabla jeszcze tkwiła między podkolanami a rękoma, ale rękojeść
                            zawadzała co chwila o nierówności gruntu — nakoniec krzyżyk zawadził
                            silniej — pan Zagłoba kiwnął się ostatni raz i przez chwilę radość
                            przydwoździła go na miejscu.</p>
                        <p>Szabla wysunęła się zupełnie.</p>
                        <p>Szlachcic zdjął wówczas ręce z kolan, a chociaż dłonie miał jeszcze
                            związane, uchwycił niemi szablę napowrót. Pochwę przytrzymał nogami i
                            wyciągnął żeleźce.</p>
                        <p>Rozciąć pęta na nogach było teraz dziełem jednej chwili.</p>
                        <p>Trudniej było z dłońmi. Pan Zagłoba musiał ułożyć szablę na gnoju, tylcem
                            od dołu, ostrzem do góry, i trzeć o owe ostrze postronki dopóty, dopóki
                            ich nie rozciął.</p>
                        <p>Co gdy uczynił, był nietylko wolny od pęt — lecz i uzbrojony.</p>
                        <p>Odetchnął też głęboko, poczem przeżegnał się i zaczął Bogu dziękować.</p>
                        <pb n="087"/>
                        <p>Ale od rozcięcia pęt, do uwolnienia się z rąk Bohunowych, było jeszcze
                            bardzo daleko.</p>
                        <p>— Co dalej? — pytał samego siebie pan Zagłoba.</p>
                        <p>I nie znalazł odpowiedzi. Chlew naokoło obstawiony mołojcami; było ich
                            tam razem ze stu, mysz nie mogłaby się wymknąć niepostrzeżona, a cóż
                            dopiero człowiek tak tęgi, jak pan Zagłoba.</p>
                        <p>— Widzę, że zaczynam w piętkę gonić — rzekł sam do siebie — a mój dowcip
                            tyle wart, żeby nim buty wysmarować, chociaż i smarowidła lepszego
                            możnaby u węgrzynów na jarmarku kupić. Jeśli mnie Bóg nie ześle jakiej
                            myśli, to pójdę wronom na pieczeń, ale jeśli zechce, to się ofiaruję w
                            czystości trwać, jako pan Longinus.</p>
                        <p>Głośniejsza rozmowa mołojców za ścianą przerwała mu dalsze rozmyślania,
                            poskoczył więc i ucho przyłożył do szpary między belkami.</p>
                        <p>Wysuszone sosnowe belki odbijały głosy jak pudło teorbanu — słowa
                            dochodziły wyraźnie.</p>
                        <p>— A gdzie my stąd pojedziemy, ojcze Owsiwuju? — pytał jeden głos.</p>
                        <p>— Ne znaju, pewno do Kamińca — odparł drugi.</p>
                        <p>— Ba, konie ledwo nogami włóczą — nie dojdą.</p>
                        <p>— Dlatego tu i stoimy; do rana wypoczną.</p>
                        <p>Nastała chwila milczenia, potem pierwszy głos ozwał się ciszej, jak
                            poprzednio:</p>
                        <p>— A mnie się widzi, ojcze, że ataman z pod Kamieńca za Jampol ruszy.</p>
                        <p>Zagłoba wstrzymał oddech w piersi</p>
                        <p>— Milcz, jeśli ci młoda głowa miła! — brzmiała odpowiedź.</p>
                        <pb n="088"/>
                        <p>Nastała chwila milczenia, tylko z za innych ścian dochodziło
                            szeptanie.</p>
                        <p>— Wszędy są, wszędy pilnują! — mruknął Zagłoba.</p>
                        <p>I poszedł ku przeciwległej ścianie.</p>
                        <p>Tym razem doszedł go chrzęst żutych obroków i parskanie koni, które
                            widocznie stały tuż, a między nimi mołojcy rozmawiali leżący, bo głosy
                            dochodziły z dołu.</p>
                        <p>— Hej — mówił jeden — my tu jechali nie śpiąc, nie jedząc, koniom nie
                            popasając po to, by na pale w obozie Jaremy poszli.</p>
                        <p>— To już pewno, że on tu jest?</p>
                        <p>— Ludzie, co z Jarmoliniec uciekli, widzieli go, jako ciebie widzę.
                            Strach co mówią: wielki on jak sosna, we łbie dwie głownie, a koń pod
                            nim smok.</p>
                        <p>— Hospody pomyłuj!</p>
                        <p>— Nam tego Lacha z żołnierzami zabrać i uciekać.</p>
                        <p>— Jak uciekać? Konie i tak zdychają.</p>
                        <p>— Źle, braty ridnyje. Żeby ja był atamanem, tak jaby temu Lachowi szyję
                            uciął i do Kamińca choć piechotą wracał.</p>
                        <p>— Jego ze sobą pod Kamieniec weźmiemy. Tam z nim atamany nasze
                            poigrają.</p>
                        <p>— Pierwej z wami dyabli poigrają — mruczał Zagłoba.</p>
                        <p>Jakoż mimo całego strachu przed Bohunem, a może, właśnie dlatego,
                            przysiągł sobie, że się żywcem nie da wziąć. Jest wolny od pęt, szablę
                            ma w ręku — będzie się bronił. Rozsiekają go, to rozsiekają; ale żywcem
                            nie wezmą.</p>
                        <p>Tymczasem parskanie i stękanie koni, widocznie <pb n="089"/>nadzwyczajnie
                            zdrożonych, zgłuszyło dalszą rozmowę, a natomiast poddało pewną myśl
                            panu Zagłobie.</p>
                        <p>— Żebym to mógł przez tę ścianę się przedostać, a na konia niespodzianie
                            skoczyć! — myślał. — Jest noc — nimby się obaczyli, co się stało, jużbym
                            im uszedł z oczu. Po tych jarach i rozłogach przy słońcu trudno gonić, a
                            cóż dopiero w ciemnościach, dajże mi Boże sposobność!</p>
                        <p>Ale o sposobność nie było łatwo. Trzebaby chyba było ścianę rozwalić, a
                            na to trzeba było być panem Podbipiętą — lub się podkopać jak lis — a i
                            wówczas pewnieby usłyszeli, zobaczyli i ucapili zbiega za kark, nimby
                            nogą strzemienia sięgnął.</p>
                        <p>Do głowy panu Zagłobie cisnęły się tysiące fortelów, ale właśnie dlatego,
                            że ich było tysiące, żaden nie przedstawiał się jasno.</p>
                        <p>— Nie może już inaczej być, jeno skórą zapłacę — pomyślał</p>
                        <p>I ruszył ku trzeciej ścianie.</p>
                        <p>Nagle uderzył głową o coś twardego, zmacał: była to drabinka. Chlew nie
                            był świński, ale bawoli, i do połowy długości miał strych, służący za
                            skład słomy i siana. Pan Zagłoba bez chwili namysłu wylazł na górę.</p>
                        <p>Poczem siadł, odetchnął i począł zwolna wciągać za sobą drabinkę.</p>
                        <p>— No, tom jest i w fortecy! — mruknął. — Choćby też i drugą drabinę
                            znaleźli, nieprędko się tu dostaną. Jeśli pierwszego łba, który się tu
                            wychyli, nie rozwalę na dwoje, to się pozwolę na schab uwędzić. O do
                            dyabła! — rzekł nagle — istotnie będą mnie mogli nietylko uwędzić, ale
                            upiec i na łój przetopić. Ale niech tam! chcą chlew spalić — dobrze!
                            żywcem mnie tembardziej <pb n="090"/>nie dostaną, a wszystko mi jedno,
                            czy mnie krucy zdziobią surowego, czy pieczonego. Bylem tych zbójeckich
                            rąk uszedł, o resztę nie dbam i mam nadzieję, że jeszcze jakoś to
                            będzie.</p>
                        <p>Pan Zagłoba łatwo przechodził widać od ostatniej rozpaczy do nadziei.
                            Jakoż niespodzianie taka w niego wstąpiła ufność, jakby już był w obozie
                            księcia Jeremiego. A jednak położenie jego nie poprawiło się o wiele.
                            Siedział na strychu i mając szablę w garści, mógł istotnie długo
                            przystępu bronić. Ot, i wszystko. Ale ze strychu do wolności było droga,
                            jak z pieca na łeb — z tą jeszcze różnicą, że w dole czekały szable i
                            spisy mołojców, czyhających pod ścianami.</p>
                        <p>— Jakoś to będzie! — mruknął pan Zagłoba i zbliżywszy się do dachu,
                            począł zlekka rozrywać i unosić poszycie, aby sobie „prospectus“ na
                            świat otworzyć.</p>
                        <p>Poszło mu to z łatwością, gdyż mołojcy rozmawiali ciągle pod ścianami,
                            chcąc zabić nudę czuwania, a przytem wstał dość silny wiatr i głuszył
                            powiewem śród pobliskich drzew szelest unoszonych snopków.</p>
                        <p>Po pewnym czasie dziura była gotowa — pan Zagłoba wetknął w nią głowę i
                            począł rozglądać się naokoło.</p>
                        <p>Noc poczynała już ustępować, a na wschodnią stronę nieba wstępował
                            pierwszy brzask dnia, więc przy bladem świetle ujrzał pan Zagłoba cały
                            majdan zapełniony końmi, przed chatą szeregi śpiących mołojców,
                            powyciągane nakształt długich niewyraźnych linij, dalej żóraw studzienny
                            i koryto, w którem świeciła woda, a obok nich znów szereg śpiących ludzi
                            i kilkunastu mołojców z gołemi szablami w ręku, przechadzających się
                            wzdłuż owego szeregu.</p>
                        <pb n="091"/>
                        <p>— To moi ludzie, których w łyka wzięto — mruknął szlachcic. — Ba! — dodał
                            po chwili — żeby to byli moi ale książęcy. Dobrym byłem im wodzem, niema
                            co mówić! Zawiodłem ich psu w gardło. Wstyd będzie oczy pokazać, jeśli
                            mnie Bóg wróci wolność. A wszystko przez co? przez amory i napitki. Co
                            mnie było do tego, że się chamy żenią? Tyle miałem do roboty na tem
                            weselu, ile na psiem. Wyrzekam się tego zdrajcy miodu, któren włazi w
                            nogi, nie w głowę. Wszystko złe na świecie z pijaństwa, bo gdyby nas
                            byli trzeźwych napadli, byłbym jako żywo otrzymał wiktoryą i Bohuna w
                            chlewie zamknął.</p>
                        <p>Tu wzrok pana Zagłoby padł znowu na chatę, w której spał watażka, i
                            zatrzymał się na jej drzwiach.</p>
                        <p>— O śpij, złodzieju — mruknął — śpij! niech ci się przyśni, żeć dyabli
                            łuszczą, co cię i tak nie minie. Chciałeś z mojej skóry przetak uczynić,
                            spróbuj tu wleść do mnie na górę, a obaczymy, czy ci twojej tak nie
                            posiekam, że się i psom na buty nie zda. Żebym się tylko mógł stąd
                            wyrwać, żebym się mógł wyrwać. Ale jak?</p>
                        <p>Rzeczywiście zadanie było prawie nie do spełnienia. Cały majdan tak był
                            zapchany ludźmi i końmi, że choćby pan Zagłoba zdołał wydostać się z
                            chlewa, choćby zsunąwszy się z dachu, skoczył na jednego z tych koni,
                            które stały tuż pod chlewem, nie zdołałby żadną miarą dotrzeć nawet do
                            wrót, a cóż dopiero wydostać się za wrota.</p>
                        <p>A jednak zdawało mu się, że dokonał większej połowy zadania: był wolny,
                            uzbrojony i siedział pod strychem, jakoby w fortecy.</p>
                        <pb n="092"/>
                        <p>— Cóż u licha — myślał — czy potom się z łyk uwolnił, żeby się na nich
                            powiesić?</p>
                        <p>I znowu fortele poczęły mu huczeć w głowie, ale było ich takie mnóstwo,
                            że ani rusz wybrać.</p>
                        <p>Tymczasem szarzało coraz bardziej. Okolice chaty poczęły się wychylać z
                            cienia, dach chaty powlókł się jakoby srebrem. Już pan Zagłoba mógł
                            dokładniej odróżnić pojedyncze grupy na majdanie, już dojrzał czerwoną
                            barwę swych ludzi, leżących koło studni — i baranie kożuchy, pod którymi
                            spali mołojcy wedle chaty.</p>
                        <p>Nagle jakaś postać podniosła się z szeregu śpiących i poczęła iść wolnym
                            krokiem przez majdan, zatrzymując się tu i ówdzie koło ludzi i koni;
                            chwilkę pogadała z mołojcami, pilnującymi jeńców, i nakoniec zbliżyła
                            się do chlewa. Pan Zagłoba sądził w pierwszej chwili, że to jest Bohun,
                            zauważył bowiem, że strażnicy rozmawiali z ową postacią, tak jak
                            podwładni z przełożonym.</p>
                        <p>— Ej! — mruknął — żebym to miał teraz guldynkę w ręku, nauczyłbym cię,
                            jak to nogami się nakrywać.</p>
                        <p>W tej chwili postać owa podniosła głowę i na twarz jej padł szary blask
                            świtu — to nie był Bohun, ale sotnik Hołody, którego pan Zagłoba poznał
                            natychmiast, bo go znał doskonale jeszcze z tych czasów, gdzie
                            dotrzymywał Bohunowi kompanii w Czehrynie.</p>
                        <p>— Chłopcy! — rzekł Hołody — a nie śpicie?</p>
                        <p>— Nie, bat’ku, choć i chce się spać. Czasby nas zmienić.</p>
                        <p>— Zaraz was zmienią. A wraży syn nie uciekł?</p>
                        <p>— Oj, oj! Chyba dusza z niego uciekła, ojcze, bo się ani ruszył.</p>
                        <pb n="093"/>
                        <p>— Szczwana to liszka. A obaczcie no, co się z nim dzieje, bo on gotów się
                            w ziemię zapaść.</p>
                        <p>— Zaraz! — odrzekło kilku mołojców, zbliżając się ku drzwiom chlewa.</p>
                        <p>— Stoczcie też i siana ze stropu. Konie wytrzeć! Ze wschodem ruszamy.</p>
                        <p>— Dobrze, bat’ku.</p>
                        <p>Pan Zagłoba, porzuciwszy co tchu swoje stanowisko przy dziurze w dachu,
                            przyczołgał się do otworu w stropie. Jednocześnie usłyszał skrzyp
                            drewnianej zawory i szelest słomy pod nogami mołojców. Serce biło mu
                            młotem w piersi, a ręką ściskał głownię szabli, ponawiając sobie w duchu
                            śluby, że prędzej da się spalić razem z chlewem, lub na sieczkę pociąć,
                            niż żywcem wziąć. Spodziewał się też, że lada chwila mołojcy podniosą
                            wrzask straszliwy, ale się omylił. Czas jakiś słychać było, jak chodzili
                            coraz to śpieszniej po całym chlewie, nareszcie jeden ozwał się:</p>
                        <p>— Jaki tam czort? nie mogę go zmacać! My go ot tu rzucili.</p>
                        <p>— Niesamowity, czy co? Skrzesz ognia, Wasyl, ciemno tu jak w lesie.</p>
                        <p>Nastała chwila milczenia; Wasyl szukał widocznie hubki i krzesiwa, drugi
                            zaś mołojec począł wołać z cicha:</p>
                        <p>— Pane szlachcic, odezwij się.</p>
                        <p>— Całuj psa w ucho! — mruknął Zagłoba.</p>
                        <p>Wtem żelazo poczęło szczękać o krzemień, sypnął się rój iskier i
                            rozświecił ciemne wnętrze chlewa i głowy mołojców, przybrane w kapuzy,
                            poczem zapadła ciemność jeszcze głębsza.</p>
                        <p>— Niema! niema! — wołały gorączkowe głosy.</p>
                        <pb n="094"/>
                        <p>Wówczas jeden z mołojców poskoczył ku drzwiom.</p>
                        <p>— Bat’ku Hołody! bat’ku Hołody!</p>
                        <p>— Co takiego? — pytał sotnik, ukazując się we drzwiach.</p>
                        <p>— Niema Lacha!</p>
                        <p>— Jakto niema?</p>
                        <p>— W ziemię zapadł! Niema nigdzie. O Hospody pomiłuj! My ogień krzesali —
                            niema!</p>
                        <p>— Nie może być. Oj, byłoby wam od atamana! Uciekł czy co? pospaliście
                            się?</p>
                        <p>— Nie, bat’ku, my nie spali. Z chlewa on nie wyszedł naszą stroną.</p>
                        <p>— Cicho! nie budzić atamana — jeśli nie wyszedł, to musi gdzieś być. A wy
                            wszędzie szukali?</p>
                        <p>— Wszędzie.</p>
                        <p>— A na stropie?</p>
                        <p>— Jak jemu było na strop leźć, kiedy był w łykach.</p>
                        <p>— Durny ty! Żeby on się nie rozwiązał, toby tu był. Szukać na stropie.
                            Skrzesać ognia!</p>
                        <p>Sypnęły się znowu iskry. Wieść przeleciała wnet przez wszystkie straże.
                            Poczęto się tłoczyć do chlewa z owym pośpiechem, zwyczajnym w nagłych
                            razach; słychać było szybkie kroki, szybkie pytania i jeszcze szybsze
                            odpowiedzi. Rady krzyżowały się, jak miecze w boju.</p>
                        <p>— Na strop! na strop!</p>
                        <p>— A pilnuj z zewnątrz!</p>
                        <p>— Nie budzić atamana, bo będzie bieda!</p>
                        <p>— Niema drabiny!</p>
                        <p>— Przynieść drugą!</p>
                        <p>— Niema nigdzie!</p>
                        <p>— Skoczyć do chaty, czy tam niema?</p>
                        <pb n="095"/>
                        <p>— O Lach przeklęty!</p>
                        <p>— Leść po węgłach na dach, dachem się przedostać.</p>
                        <p>— Nie można, bo wystaje i podbity deskami.</p>
                        <p>— Przynieść spisy. Po spisach tędy wejdziemy. A sobaka! drabinę
                            wciągnął!</p>
                        <p>— Przynieść spisy! — zabrzmiał głos Hołodego.</p>
                        <p>Mołojcy skoczyli po spisy, inni zaś popodnosili głowy ku stropowi. Już
                            też rozpierzchłe światło wniknęło przez otwarte drzwi i do chlewa, a
                            przy jego niepewnym blasku widać było kwadratowy otwór stropu, czarny i
                            cichy.</p>
                        <p>Z dołu ozwały się pojednawcze głosy:</p>
                        <p>— No, pane szlachcic! Spuść drabinę i zleź. I tak się nie wymkniesz, poco
                            ludzi trudzić. Zleź, zleź!</p>
                        <p>Cisza.</p>
                        <p>— Ty mądry człowiek! Żeby tobie to co pomogło, tak tyby siedział, ale że
                            to tobie nie pomoże, tak ty zleziesz dobrowolnie — ty dobry!</p>
                        <p>Cisza.</p>
                        <p>— Zleź, a nie, to ci skórę ze łba zedrzemy, łbem na dół w gnój cię
                            zrzucimy!</p>
                        <p>Pan Zagłoba pozostał równie głuchy na groźby, jak na pochlebstwa, i
                            siedział w ciemnościach, jak borsuk w jamie, gotując się do zaciętej
                            obrony. Tylko szablę coraz mocniej ściskał, i sapał trochę i w duchu
                            pacierz szeptał.</p>
                        <p>Tymczasem przyniesiono spisy, związano trzy w pęk i postawiono ostrzami
                            ku otworowi. Panu Zagłobie przemknęła przez głowę myśl, czyby nie porwać
                            ich i nie wciągnąć — ale pomyślał także, że dach może być za <pb n="096"
                            />nizko i że nie zdoła ich wciągnąć zupełnie. Zresztą przyniesionoby w
                            tej chwili inne.</p>
                        <p>Tymczasem cały chlew napełnił się mołojcami. Niektórzy świecili łuczywem,
                            inni poznosili najrozmaitsze drągi i drabiny od wozów, które okazały się
                            za krótkie, więc związano je co duchu rzemioniami, bo po spisach trudno
                            istotnie było się wspinać. Jednakże znaleźli się chętni.</p>
                        <p>— Ja pójdę — wołało kilka głosów.</p>
                        <p>— Czekać na drabinę! — rzekł Hołody.</p>
                        <p>— A co szkodzi, bat’ku, popróbować po spisach?</p>
                        <p>— Wasyl wlezie! — on tak jak kot chodzi.</p>
                        <p>— To próbuj.</p>
                        <p>A inni poczęli zaraz żartować:</p>
                        <p>— Ej ostrożnie! On szablę ma, szyję utnie — obaczysz.</p>
                        <p>— Sam za łeb złapie i wciągnie, a tam cię opatrzy jak niedźwiedź.</p>
                        <p>Wasyl nie dał się stropić.</p>
                        <p>— On znaje — rzekł — że niechby on mnie palcem dotknął, czortaby mu
                            ataman dał zjeść i wy, braty.</p>
                        <p>Było to ostrzeżenie dla pana Zagłoby, któren siedział cicho, ani
                            mruknął.</p>
                        <p>Lecz mołojcy, jako to zwykle między żołnierzami, wpadli już w dobry
                            humor, bo całe zajście poczęło ich bawić, więc dalej przymawiać
                            Wasylowi.</p>
                        <p>— Będzie jednym durnym mniej na świecie, na białym.</p>
                        <p>— On tam nie będzie zważał, jak my jemu zapłacim za twoją szyję. On
                            śmiały mołojec.</p>
                        <p>— Ho! ho! On nie samowity. Czort jego wie, w co <pb n="097"/>on się tam
                            już zmienił — to czarownik! Ty, Wasyl, nie wiadomo kogo tam znajdziesz w
                            czeluści.</p>
                        <p>Wasyl, który splunął już w dłonie i obejmował właśnie niemi spisy,
                            wstrzymał się nagle.</p>
                        <p>— Na Lacha pójdę — rzekł — na czorta nie.</p>
                        <p>Ale tymczasem związano drabiny i przystawiono je do otworu. Źle było i po
                            nich wchodzić, bo się zaraz wygięły na związaniu i szczeble cienkie
                            trzeszczały pod stopami, które na próbę na najniższym stawiono. Ale
                            począł wchodzić sam Hołody, wchodząc zaś, mówił:</p>
                        <p>— Ty panie szlachcic widzisz, że to nie żarty. Uparłeś się na górze
                            siedzieć, to siedź, ale się nie broń, bo my cię dostaniem i tak, choćby
                            i cały chlew mieli rozebrać. Ty miej rozum!</p>
                        <p>Nakoniec głowa jego dotknęła czeluści i pogrążała się w niej zwolna.
                            Nagle dal się słyszeć świst szabli, kozak krzyknął strasznie, zachwiał
                            się i padł między mołojców, z rozwaloną na dwie połowy głową.</p>
                        <p>— Koli, koli! — zawrzasnęli mołojcy.</p>
                        <p>W całym chlewie powstał straszliwy zamęt, podniosły się krzyki i wołania,
                            które zgłuszył grzmiący głos pana Zagłoby:</p>
                        <p>— Ha, złodzieje, ludojady, ha basyłyki! do nogi was wytłukę, szelmy
                            parszywe! Poznajcie rycerską rękę. Ludzi uczciwych po nocy napadać! w
                            chlewie szlachcica zamykać — ha łotry! W pojedynkę ze mną, w pojedynkę,
                            albo i po dwóch! Chodźcie no sam! ale łby zostawcie w gnoju, bo
                            poucinam; jakom żyw!</p>
                        <p>— Koli, koli! — wołali mołojcy.</p>
                        <p>— Chlew spalimy!</p>
                        <p>— Ja sam spalę, bycze ogony, byle z wami!</p>
                        <p>— Po kilku! po kilku naraz! — krzyknął stary <pb n="098"/>kozak. —
                            Trzymać drabiny, spisami podpierać, przynieść snopów na łby i dalej...
                            Musimy go dostać!</p>
                        <p>To rzekłszy, ruszył w górę, a razem z nim dwóch towarzyszów, szczeble
                            poczęły się łamać, drabiny wygięły się jeszcze mocniej, ale przeszło
                            dwadzieścia krzepkich rąk pochwyciło je za drągi, w górze popodpierano
                            spisami. Inni powtykali ostrza spis w otwór, by cięcia szabli
                            zahamować.</p>
                        <p>W kilka chwil później trzy nowe ciała spadły na głowy stojącym w
                            dole.</p>
                        <p>Pan Zagłoba, rozgrzany tryumfem, ryczał jak bawół i zionął takie
                            przekleństwa, jakich świat nie słyszał i od jakich dusze niezawodnie
                            zamarłyby w mołojcach, gdyby nie to, że wściekłość poczęła ich ogarniać.
                            Niektórzy kłóli spisami strop, inni darli się na drabinę, chociaż w
                            czeluści czekała śmierć pewna. Nagle krzyk się zrobił przy drzwiach i do
                            chlewa wpadł sam Bohun.</p>
                        <p>Był bez czapki, tylko w szarawarach i koszuli, w ręku miał gołą szablę, w
                            oczach płomień.</p>
                        <p>— Przez dach, psiawiary! — krzyknął. — Poszycie rozerwać i żywcem
                            brać.</p>
                        <p>A Zagłoba, ujrzawszy go, ryczał.</p>
                        <p>— Chamie, pójdź-no tu tylko. Nos i uszy ci obetnę, gardła nie wezmę, bo
                            to kata własność. A co! tchórz cię obleciał? boisz się, parobku? Związać
                            mi tego szelmę, a łaskę znajdziecie. Cóż, wisielcze, cóż kukło żydowska?
                            sam tu! Wychyl jeno łba na strop. Chodź, chodź, będę ci rad — poczęstuję
                            tak, żeć się przypomni i twój ojciec dyabeł i twoja mać gamratka.</p>
                        <p>Tymczasem krokwie dachu jęły trzeszczeć. Widocznie mołojcy dostali się
                            nań i teraz rwali już poszycie.</p>
                        <pb n="099"/>
                        <p>Zagłoba dosłyszał, ale strach nie odjął mu sił. Był jakby spity bitwą i
                            krwią.</p>
                        <p>— Skoczę w kąt i tam zginę — pomyślał.</p>
                        <p>Ale w tej chwili na całym majdanie rozległy się strzały, a jednocześnie
                            kilkunastu mołojców wpadło do chlewa.</p>
                        <p>— Bat’ku! bat’ku! — krzyczeli w niebogłosy — bywaj!!</p>
                        <p>Pan Zagłoba w pierwszej chwili nie zrozumiał, co się stało — i zdumiał.
                            Spojrzy przez czeluść na dół, aż tam nikogo już niema. Krokwie w dachu
                            nie trzeszczą.</p>
                        <p>— Co to jest? co się stało? — zawołał głośno — Ha! rozumiem. Chcą chlew
                            puścić z ogniem i z pistoletów do dachu palą.</p>
                        <p>Tymczasem na zewnątrz słychać było coraz straszniejsze wrzaski ludzkie,
                            tętent koni. Strzały zmieszane z wyciem, szczęk żelaza. Boże! to chyba
                            bitwa! — pomyślał pan Zagłoba i skoczył do swojej dziury w dachu.</p>
                        <p>Spojrzał — i nogi ugięły się pod nim z radości</p>
                        <p>Na majdanie wrzała bitwa, a raczej ujrzał pan Zagłoba straszliwy pogrom
                            Bohunowych mołojców. Napadnięci z nienacka, rażeni ogniem z pistoletów,
                            przykładanych do łbów i piersi, przyparci do płotów, do chaty i do
                            stodoły, cięci mieczami, pchani falą piersi końskich, miażdżeni
                            kopytami, mołojcy ginęli, nie dając prawie oporu. Szeregi żołnierzy
                            przybranych w krasne barwy, siekąc zapamiętale i naciskając
                            uciekających, nie zezwoliły im się sformować, ni szablą się złożyć, ni
                            odetchnąć, ni dosiąść koni. Broniły się tylko pojedyńcze kupy; inni
                            dopinali wśród wrzawy, zamętu i dymu rozluźnione popręgi kulbak i
                            ginęli, zanim zdołali dotknąć nogą strzemienia — inni, rzucając spisy i
                            szable, zmykali pod płoty, <pb n="100"/>więźli między żerdziami i
                            przeskakiwali przez wierzch, wrzeszcząc i wyjąc nieludzkimi głosami.
                            Zdawało się nieszczęsnym, że sam książę Jeremi spadł na nich
                            niespodzianie jak orzeł, że druzgoce ich cała <!-- choice>
                                <orig>okrzyki zwyjego potęga. Nie mieli czasu się opamiętać,
                                    obejrzeć: cięzców,</orig>
                                --><corr>jego potęga. Nie mieli czasu się opamiętać, obejrzeć: okrzyki
                                    zwycięzców,</corr><!--
                            </choice --> i świst szabel i huki wystrzałów gnały ich jak burza, gorący
                            oddech koński oblewał im karki: „ludy, spasajtes!“ rozległo się ze
                            wszystkich stron — „bij, zabij!“ — odpowiadali napastnicy.</p>
                        <p>I dojrzał nakoniec pan Zagłoba małego pana Wołodyjowskiego, jak stojąc
                            wedle wrot na czele kilkunastu żołnierzy, głosem i buławą wydawał innym
                            rozkazy, a niekiedy rzucał się na swym gniadym koniu w zamęt i wówczas
                            ledwo się złożył, ledwie się zwrócił, już padał człowiek, nawet i nie
                            wydawszy okrzyku. O, bo mistrz to był nad mistrzami pan Wołodyjowski — i
                            żołnierz z krwi i kości, więc bitwy nie tracił z oka, ale poprawiwszy tu
                            i owdzie, znowu się wracał — i patrzył, i poprawiał, właśnie jak ów,
                            który kapelą kierując, czasem sam zagra, czasem grać przestaje, a nad
                            wszystkimi ustawicznie czuwa, by każdy swoje odegrał.</p>
                        <p>Co widząc, pan Zagłoba począł nogami tupać w deski stropu, aż kłęby kurzu
                            powstały, w ręce klaskać i ryczeć:</p>
                        <p>— Bij psubraty, bij, morduj, ze skóry <!-- choice>
                                <orig>łupl</orig>
                                --><corr>łup,</corr><!--
                            </choice --> siekaj, tnij, wal, rżnij, morduj! Dalejże w nich, dalej! na
                            szable ich i w pień!</p>
                        <p>Tak krzyczał pan Zagłoba i rzucał się, oczy krwią mu zaszły z wysilenia i
                            zaniewidział na chwilę, ale gdy znów wzrok odzyskał, ujrzał jeszcze
                            piękniejszy widok — oto w kupie kilkudziesięciu mołojców pomykał na
                            koniu jak błyskawica Bohun, bez czapki, w koszuli tylko <pb n="101"/>i
                            hajdawerach, a za nim na czele żołnierzy mały <!-- choice>
                                <orig>pan.</orig>
                                --><corr>pan</corr><!--
                            </choice --> Wołodyjowski. „Bij!“ — krzyknął Zagłoba — „to Bohun!“ — ale
                            głos nie doszedł; tymczasem Bohun z mołojcami przez płot, pan
                            Wołodyjowski przez płot, niektórzy zostali — innym konie zwinęły się w
                            skoku. Spojrzał Zagłoba: Bohun na równinę, pan Wołodyjowski na równinę.
                            Wnet rozproszyli się i mołojcy w ucieczce i żołnierze w biegu —
                            rozpoczął się pościg pojedynczy. Zagłobie dech zamarł w piersi, oczy
                            ledwie mu z powiek nie wyskoczą, cóż bowiem widzi? Oto jedzie już pan
                            Wołodyjowski na karku Bohuna, jak ogar na dziku, watażka zwraca głowę,
                            nadstawia szablę — „biją się!“ — krzyczy Zagłoba — chwila jeszcze i
                            Bohun pada wraz z koniem, a pan Wołodyjowski, tratując po nim, pędzi za
                            innymi.</p>
                        <p>Ale Bohun żyw, bo zrywa się z ziemi i pobiegł ku skałom zarośniętym
                            haszczami.</p>
                        <p>— Trzymaj! trzymaj! — ryczy Zagłoba — to Bohun!</p>
                        <p>Wtem pędzi nowa wataha mołojców, która aż do tej chwili przemykała się z
                            drugiej strony skał, a teraz odkryta, szuka nowej drogi do ucieczki. Za
                            nią w odległości pół staja pędzą żołnierze. Wataha owa dogania Bohuna,
                            ogarnia go, porywa i uprowadza ze sobą. Nakoniec ginie z oczu w
                            zakrętach parowu, a za nią giną i żołnierze.</p>
                        <p>Na majdanie zapanowała cisza i pustka, bo nawet i żołnierze pana Zagłoby,
                            odbici przez Wołodyjowskiego, dopadłszy koni po mołojcach, pognali wraz
                            z innymi za rozproszonym nieprzyjacielem.</p>
                        <p>Pan Zagłoba spuścił drabinę, zlazł z góry i wyszedłszy z chlewa na
                            majdan, rzekł:</p>
                        <pb n="102"/>
                        <p>— Wolnym jest...</p>
                        <p>To rzekłszy począł rozglądać się naokoło. Na majdanie leżało mnóstwo
                            trupów zaporoskich i kilkanaście żołnierskich. Szlachcic chodził między
                            nimi zwolna i oglądał każdego starannie, nakoniec przykląkł nad
                            jednym.</p>
                        <p>Po chwili podniósł się z blaszaną manierką w ręku.</p>
                        <p>— Pełna — mruknął.</p>
                        <p>I przyłożywszy do ust, przechylił głowę.</p>
                        <p>— Niezła!</p>
                        <p>Znów obejrzał się naokoło i znów powtórzył, ale już wiele raźniejszym
                            głosem:</p>
                        <p>— Wolnym jest.</p>
                        <p>Poczem poszedł do chaty, na progu natknął się na trupa starego bondara,
                            którego mołojcy zamordowali, i zniknął we wnętrzu. Gdy wyszedł, naokół
                            bioder, na kubraku zawalanym w nawozie, świecił mu pas Bohuna, gęsto
                            przeszywany złotem, za pasem zaś nóż z wielkim rubinem w głowni.</p>
                        <p>— Bóg wynagrodził męstwo — mruczał — bo i trzosik dość pełny. Ha, zbój
                            plugawy! Mam nadzieję, że się nie wymknie! Ale ten mały fircyk! niech go
                            kule biją. Cięta sztuka, jak osa. Wiedziałem, że dobry żołnierz, ale
                            żeby tak sobie na Bohunie jechał, jak na łysej kobyle, tegom się po nim
                            nie spodziewał. Że też to w tak małem ciele taki może być animusz i
                            wigor. Bohun mógłby go u pasa na sznurku nosić, jak kozik. Niechże go
                            kule biją! — albo lepiej niech mu Bóg szczęści! Musiał Bohuna nie
                            poznać, bo byłby go dokończył, Fu! jak tu prochem pachnie, aż w
                            nozdrzech wierci! Alem się też z takich terminów wykręcił, w jakowych
                            jeszcze nie bywałem. Chwała bądź Bogu! No, no, ale żeby tak na Bohunie
                            jechać! Muszę się temu <pb n="103"/>Wołodyjowskiemu jeszcze przypatrzeć,
                            bo chyba dyabeł w nim siedzi.</p>
                        <p>Tak rozmawiając, siadł pan Zagłoba na progu chlewa i czekał.</p>
                        <p>Tymczasem zdala na równinie ukazali się żołnierze wracający z pogromu, a
                            na czele jechał pan Wołodyjowski. Ujrzawszy Zagłobę, przyśpieszył biegu
                            i zeskoczywszy z konia, szedł ku niemu.</p>
                        <p>— Waćpana to jeszcze oglądam? — pytał zdala.</p>
                        <p>— Mnie we własnej osobie — rzekł pan Zagłoba. — Bóg waści zapłać, iżeś z
                            pomocą przybył.</p>
                        <p>— Chwalić Boga że w porę — odpowiedział mały rycerz, ściskając z radością
                            dłoń pana Zagłoby.</p>
                        <p>— Ale skądżeś się waszmość o opresyi, w jakiej tu zostawałem,
                            dowiedział?</p>
                        <p>— Chłopi dali znać z tego chutoru.</p>
                        <p>— O! a ja myślałem, że mnie zdradzili.</p>
                        <p>— Gdzie tam, to dobrzy ludzie. Ledwie z życiem uszli: chłopak i
                            dziewczyna, a co się z resztą weselników stało, nie wiedzą.</p>
                        <p>— Jeśli nie zdrajcy, to od kozaków pobici. Chutornik leży wedle chaty.
                            Ale mniejsza z tem. Mówże waść, czy Bohun żyw? uciekł?</p>
                        <p>— Alboż to był Bohun?</p>
                        <p>— Ten bez czapki, w koszuli i hajdawerach, któregoś waść z koniem
                            obalił.</p>
                        <p>— Ciąłem go w dłoń; bogdaj to licho, żem go nie poznał. Ale waść, ale
                            waść, mości Zagłobo, cóżeś to waść najlepszego uczynił?</p>
                        <p>— Com uczynił? — powtórzył pan Zagłoba. — Chodź panie Michale — i
                            patrz!</p>
                        <p>To rzekłszy, ujął go za rękę i wprowadził do chlewa.</p>
                        <pb n="104"/>
                        <p>— Patrz — powtórzył.</p>
                        <p>Pan Wołodyjowski nie widział przez chwilę nic, bo wszedł ze światła, ale
                            gdy już oczy jego oswoiły się nieco z ciemnością, dojrzał ciała leżące
                            nieruchomie na gnoju.</p>
                        <p>— A tych ludzi kto narżnął? — pytał zdziwiony.</p>
                        <p>— Ja! — rzekł Zagłoba — pytałeś waść, com uczynił? — więc masz!</p>
                        <p>— No! — rzekł młody oficer, kręcąc głową. — A jakimże to sposobem?</p>
                        <p>— Tam się broniłem na górze, a oni szturmowali mnie z dołu i przez dach.
                            Nie wiem, jak długo to było, bo w bitwie człowiek czasu nie liczy. Bohun
                            to był, Bohun ze srogą potęgą i z wyborem ludzi. Popamięta on waćpana,
                            popamięta i mnie! Innym czasem ci opowiem, jako w niewolę popadłem, com
                            wytrzymał i jakom Bohuna splantował, bom i na języki się z nim próbował.
                            Alem dziś tak fatigatus, że ledwie na nogach się trzymam.</p>
                        <p>— No — powtórzył pan Wołodyjowski — niema co mówić, mężnie waść stawałeś;
                            jeno to powiem, żeś lepszy rębacz, niż wódz.</p>
                        <p>— Panie Michale — rzecze szlachcic — nie pora rozprawiać. Lepiej Bogu
                            dziękujmy, że nam obydwom tak wielką dziś spuścił wiktoryą, o której
                            pamięć nieprędko między ludźmi zaginie.</p>
                        <p>Pan Wołodyjowski spojrzał zdumiony na Zagłobę. Jakoś dotąd wydawało mu
                            się, że to on sam odniósł ową wiktoryę, którą pan Zagłoba widocznie
                            chciał się z nim podzielić.</p>
                        <p>Ale popatrzył tylko na szlachcica, pokręcił głową i rzekł:</p>
                        <pb n="105"/>
                        <p>— Niechże i tak będzie.</p>
                        <p>W godzinę później obaj przyjaciele, na czele połączonych oddziałów,
                            wyruszyli ku Jarmolińcom.</p>
                        <p>Z ludzi Zagłoby nie brakło prawie nikogo, gdyż w śnie zaskoczeni, nie
                            stawiali oporu, Bohun zaś, wysłany głównie po języka, kazał żywcem brać,
                            nie mordować.</p>
                    </div>
                    <pb n="106"/>
                    <div type="chapter">
                        <head>ROZDZIAŁ VIII.</head>
                        <p>Bohun, lubo wódz mężny i przezorny, nie miał szczęścia w tej wyprawie,
                            którą pod rzekomą dywizyę księcia Jeremiego przedsięwziął. Utwierdził
                            się tylko w przekonaniu, że książę istotnie wyruszył całą potęgą przeciw
                            Krzywonosowi, bo tak mu powiadali wzięci w niewolę żołnierze pana
                            Zagłoby, którzy sami wierzyli w to najświęciej, iż książę ciągnie za
                            nimi. Nie pozostawało więc nic innego nieszczęsnemu atamanowi, jak cofać
                            się co prędzej do Krzywonosa, ale zadanie nie było łatwe. Zaledwie
                            trzeciego dnia zebrała się koło niego wataha złożona z dwustu kilkunastu
                            mołojców; inni albo w boju polegli, albo zostali ranni na polu potyczki,
                            albo błąkali się jeszcze wśród jarów i oczeretów, nie wiedząc co czynić,
                            jak się obrócić, dokąd iść. A i ta kupa przy Bohunie nie na wiele była
                            przydatna, bo zbita, za lada alarmem skłonna do ucieczki,
                            zdemoralizowana, przerażona. A był to przecie wybór mołojców; lepszych
                            żołnierzy trudno było w całej Siczy znaleźć. Ale mołojcy nie wiedzieli,
                            z jak małą siłą pan Wołodyjowski na nich uderzył i że, dzięki tylko
                            niespodzianemu napadowi na śpiących i nieprzygotowanych, taką klęskę
                            mógł zadać, i wierzyli najświęciej, że mieli sprawę jeśli nie z samym
                                <pb n="107"/>księciem, to przynajmniej z potężnym, kilkakroć
                            liczniejszym podjazdem. Bohun wrzał jak ogień; cięty w rękę, stratowany,
                            chory, pobity, i wroga zaklętego z rąk wypuścił i sławę nadwyrężył, bo
                            już ci mołojcy, którzy w wigilię klęski do Krymu, do piekła i na samego
                            księcia byliby ślepo za nim poszli, teraz stracili wiarę, stracili ducha
                            i o tem tylko myśleli, jakby gardła całe z pogromu wynieść. A przecie
                            Bohun uczynił wszystko, co wódz uczynić powinien, niczego nie zaniedbał,
                            straże opodal chutoru porozstawiał i spoczywał dlatego tylko, że konie,
                            które z pod Kamieńca prawie jednym tchem przyszły, całkiem niezdatne
                            były do drogi. Ale pan Wołodyjowski, któremu życie młode zbiegło w
                            podejściach i łowach na Tatarów, podszedł jak wilk nocą pod straże,
                            pochwytał je, nim zdołały krzyknąć lub wystrzelić — i napadł tak, że oto
                            on, Bohun, w hajdawerach tylko i w koszuli ujść potrafił. Gdy o tem
                            watażka myślał, świat mu czerniał w oczach, w głowie się przewracało i
                            rozpacz kąsała mu duszę, jak pies wściekły. On, który na Czarnem morzu
                            na galery tureckie się rzucał; on, który aż do Perekopu na karkach
                            tatarskich dojeżdżał i Chanowi w oczy pożogą ałusów świecił; on, który
                            księciu pod ręką, przy samych Łubniach, regiment w Wasiłówce wyciął,
                            musiał uciekać w koszuli i bez czapki — i bez szabli, bo i tę w
                            spotkaniu z małym rycerzem utracił. To też, gdy nikt nie patrzył, na
                            postojach i popasach, watażka chwytał się za głowę i krzyczał: „Gdzie
                            moja sława mołojecka, gdzie moja szabla-drużka?“ A gdy tak krzyczał,
                            porywał go obłęd dziki i spijał się jak nie Boże stworzenie, poczem na
                            księcia chciał iść, na całą siłę jego uderzyć — i zginąć i przepaść na
                            wieki.</p>
                        <pb n="108"/>
                        <p>On chciał — ale mołojcy nie chcieli. „Ubij, bat’ku, nie pójdziemy!“ —
                            odpowiadali ponuro na jego wybuchy — i napróżno mu było w napadach
                            szaleństwa szablą ich siec, z pistoletów twarze osmalać — nie chcieli,
                            nie poszli.</p>
                        <p>Rzekłbyś, ziemia usuwała się z pod nóg atamana, bo nie tu jeszcze był
                            koniec jego nieszczęść. Bojąc się dla prawdopodobnej pogoni uchodzić
                            wprost na południe i sądząc, że może Krzywonos już oblężenia zaniechał,
                            rzucił się sam ku wschodowi i trafił na oddział pana Podbipięty. Ale
                            czujny jak żóraw pan Longinus nie dał się zejść, pierwszy uderzył na
                            watażkę, rozbił go tem łatwiej, że mołojcy bić się nie chcieli — i podał
                            w ręce panu Skrzetuskiemu, a ten go najpotężniej rozgromił, tak że
                            Bohun, po długiem błądzeniu w stepach, w kilkanaście zaledwie koni, bez
                            sławy, bez mołojców, bez zdobyczy i bez języków, dotarł nareszcie do
                            Krzywonosa.</p>
                        <p>Lecz dziki Krzywonos, tak straszny zwykle dla podwładnych, którym nie
                            dopisało szczęście, tym razem nie rozgniewał się wcale. Wiedział z
                            własnego doświadczenia, co to sprawa z Jeremim, więc przyhołubił jeszcze
                            Bohuna, pocieszał i uspokajał, a gdy watażka zapadł na złą gorączkę,
                            kazał go strzedz i leczyć i pilnować jak oka w głowie.</p>
                        <p>Tymczasem czterej książęcy rycerze, napełniwszy kraj grozą i
                            przestrachem, stanęli szczęśliwie z powrotem w Jarmolińcach, gdzie
                            zatrzymali się na dni kilka, by ludziom i koniom dać odpoczynek. Tam,
                            gdy stanęli w jednej kwaterze, zdawał kolejno każdy panu Skrzetuskiemu
                            sprawę z tego, co go spotkało i czego dokonał — poczem zasiedli przy
                            gąsiorku, aby w <pb n="109"/>przyjacielskiem opowiadaniu ulżyć sercom i
                            dać folgę wzajemnej ciekawości.</p>
                        <p>Ale wówczas pan Zagłoba mało komu pozwolił przyjść do słowa. Nie chciał
                            słuchać, pragnął, by jego tylko słuchano, jakoż pokazało się, że
                            najwięcej miał do opowiadania.</p>
                        <p>— Mości panowie! — mówił — popadłem w niewolę — prawda jest! — ale
                            fortuna kołem się toczy. Bohun całe życie bijał, a my dziś jego pobili.
                            Tak to, tak! zwyczajnie na wojnie! Dziś ty garbujesz, jutro ciebie
                            garbują. Ale Bohuna za to Bóg skarał, iż nas śpiących smaczno snem
                            sprawiedliwego napadł i w tak bezecny sposób rozbudził. Ho, ho! myślał,
                            że mnie swoim plugawym językiem przestraszy, a tu mówię waściom, jakem
                            go przycisnął, tak zaraz stracił fantazyę, zmieszał się i wygadał to,
                            czego nie chciał. Co tu długo mówić, żebym w niewolę nie wpadł, nie
                            bylibyśmy mu obaj z panem Michałem klęski zadali, mówię: obaj, bo że w
                            tym terminie magna pars fui, nie przestanę twierdzić do śmierci. Tak mi
                            Boże daj zdrowie! Słuchajcie dalej moich racyj: żebyśmy go z panem
                            Michałem nie pobili, nie byłby mu podbił pięt pan Podbipięta, dalej pan
                            Skrzetuski, a nakoniec, żebyśmy go nie rozgromili, byłby on nas
                            rozgromił — co że się nie stało, kto przyczyną?</p>
                        <p>— A z waścią, to jak z liszką — rzecze pan Longinus — tu ogonem
                            machniesz, tam się umkniesz, a zawsze się wykręcisz.</p>
                        <p>— Głupi ogar, co za ogonem bieży, bo i nie dogoni i niczego poczciwego
                            się nie dowącha, a w ostatku wiatr straci. Ilużeś waść ludzi
                            postradał?</p>
                        <pb n="110"/>
                        <p>— Ot, z dwunastu wszystkiego, a kilku rannych, już tam nie bardzo nas
                            bili.</p>
                        <p>— A waszmość, panie Michale?</p>
                        <p>— Ze trzydziestu, bom na nieprzygotowanych uderzył.</p>
                        <p>— A wasze, panie poruczniku?</p>
                        <p>— Tylu, ilu pan Longinus.</p>
                        <p>— A ja dwóch. Powiedźcież sami, kto lepszy wódz? Ot, co jest! Pocóżeśmy
                            tu przyjechali? po służbie książęcej, wieści o Krzywonosie nałapać, otóż
                            powiem waszmościom, że jam się pierwszy o nim dowiedział i z najlepszych
                            ust, bo od Bohuna, i wiem, że pod Kamieńcem stoi, ale oblężenia myśli
                            zaniechać, bo go tchórz obleciał. To wiem de publicis, ale wiem też
                            jeszcze i coś innego, od czego radość wstąpi waćpaństwu w serca i o czem
                            dotąd nie mówiłem dlatego, że chciałem, abyśmy w kupie o tem radzili;
                            byłem też dotąd niezdrów, bo mnie fatygi obaliły i od tego zbójeckiego
                            wiązania w kij wnętrzności we mnie rebelizowały. Myślałem, że mnie krew
                            zaleje.</p>
                        <p>— Mówże waszmość, na miłość Boską! — zawołał Wołodyjowski. — Zaliżeś co o
                            naszej niebodze słyszał?</p>
                        <p>— Tak jest, niech jej Bóg błogosławi — rzekł Zagłoba.</p>
                        <p>Pan Skrzetuski podniósł się na całą swą wysokość i usiadł natychmiast — i
                            nastała taka cisza, że słychać było brzęczenie komarów na okienku, aż
                            pan Zagłoba zabrał głos znowu:</p>
                        <p>— Żyje ona, wiem to na pewno i jest w Bohunowem ręku. Moi mości panowie,
                            straszne to ręce, ale przecie Bóg nie pozwolił, aby ją krzywda lub hańba
                            spotkała. Moi mości panowie, to mnie sam Bohun powiadał, którenby
                            prędzej czem innem chełpić się gotów.</p>
                        <pb n="111"/>
                        <p>— Jak to może być? jak to może być? — pytał gorączkowo Skrzetuski.</p>
                        <p>— Jeśli łżę, niech mnie piorun zapali — odrzekł poważnie Zagłoba — bo to
                            jest święta rzecz. Słuchajcie co mnie Bohun mówił, gdy sobie chciał
                            drwić ze mnie, nimem go do ostatka splantował: „Cóżeś to myślał (prawi),
                            żeś dla chłopa ją do Baru przywiózł? że to ja chłop (prawi), abym ją
                            siłą niewolił? Czy to mnie nie stać, by mnie w Kijowie w cerkwi ślub
                            dali i czerńcy (powiada) żeby mi śpiewali, i żeby trzysta świec mi
                            palili — mnie atamanowi! hetmanowi!“ — i nogami nademną tupał i nożem mi
                            groził, bo myślał, że mnie ustraszy, alem mu powiedział, żeby psy
                            straszył.</p>
                        <p>Skrzetuski już się opamiętał, tylko mu się mnisza twarz rozświeciła i
                            grała na niej napowrót obawa, nadzieja, radość i niepewność.</p>
                        <p>— Gdzie ona tedy jest? gdzie jest? — pytał z pośpiechem. — Jeśliś się i
                            tego waść dowiedział, toś z nieba spadł.</p>
                        <p>— Tego on mi nie mówił, ale mądrej głowie dość dwie słowie. Uważcie
                            waszmościowie, że ciągle drwił ze mnie, nimem go splantował, i tak znowu
                            powiada: „Naprzód, powiada, do Krzywonosa cię zawiodę, a potem na
                            weselebym cię prosił, ale teraz wojna, więc to jeszcze nieprędko“.
                            Uważcie waszmościowie: jeszcze nie prędko — zatem mamy czas! Po wtóre,
                            uważcie także: naprzód do Krzywonosa, potem na wesele, więc żadną miarą
                            niema jej u Krzywonosa, ale gdzieś dalej, gdzie wojna nie doszła.</p>
                        <p>— Złoty z waści człowiek! — zawołał Wołodyjowski.</p>
                        <p>— Myślałem tedy naprzód — mówił mile połechtany Zagłoba — że może ją do
                            Kijowa odesłał, ale nie, <pb n="112"/>bo mi rzekł, że na wesele do
                            Kijowa z nią pojedzie; jeżeli tedy pojedzie, to znaczy, że jej tam
                            niema. I za mądry on na to, by ją tam wozić, bo gdyby się Chmielnicki ku
                            Czerwonej Rusi posunął, to Kijowa łatwo litewskie wojska mogą
                            dostać.</p>
                        <p>— Prawda! prawda! — wykrzyknął pan Longinus. — Ot, jak mnie Bóg miły,
                            niejeden mógłby się z waścią na rozum pomieniać.</p>
                        <p>— Jeno jabym się nie z każdym mieniał, od strachu, abym zaś boćwiny
                            zamiast rozumu nie kupił, coby mi się między Litwą snadnie przytrafić
                            mogło.</p>
                        <p>— Już swoje zaczyna — rzekł Longinus.</p>
                        <p>— Pozwólże waść skończyć. Tak tedy niema jej u Krzywonosa, ni w Kijowie,
                            więc gdzie jest?</p>
                        <p>— W tem sęk?</p>
                        <p>— Jeśli waść się domyślasz, to powiedz prędzej, bo mnie ogień pali! —
                            krzyknął Skrzetuski.</p>
                        <p>— Za Jampolem! — rzekł Zagłoba i potoczył tryumfalnie swojem zdrowem
                            okiem.</p>
                        <p>— Skąd waść wiesz? — pytał Wołodyjowski.</p>
                        <p>— Skąd wiem? Ot skąd: siedziałem w chlewie, bo mnie w chlewie ów zbój
                            kazał zamknąć, żeby go wieprze za to zećpały! a naokoło gadali ze sobą
                            kozacy. Przykładam tedy ucho do ściany i co słyszę: jeden mówi: „Teraz
                            chyba za Jampol ataman pojedzie“ — a drugi na to: „Milcz, jeśli ci młoda
                            głowa miła“. — Szyję daję, że ona jest za Jampolem.</p>
                        <p>— O! jako Bóg na niebie! — zakrzyknął Wołodyjowski.</p>
                        <p>— Na Dzikie pola przecie jej nie zaprowadził, więc wedle mojej głowy
                            musiał ją ukryć gdzieś między Jampolem a Jahorlikiem. Byłem też raz w
                            tamtych <pb n="113"/>stronach, gdy się królewscy i chanowi sędzie
                            zjeżdżali, bo w Jahorliku, jak waćpaństwu wiadomo, pograniczne sprawy
                            się sądzą o zabrane stada, których spraw nigdy nie brak. Pełno tam jest
                            nad całym Dniestrem jarów i zakrytych miejsc i różnych komyszy, w
                            których żyją w chutorach ludzie, co żadnej zwierzchności nie znają,
                            mieszkając w pustyni i bliźnich nie widując. U takich to dzikich
                            pustelników on pewnie ją ukrył, bo mu tam było i najbezpieczniej.</p>
                        <p>— Ba, ale jak się tam dostać teraz, gdyż drogę Krzywonos zagradza —
                            rzecze pan Longinus. — Jampol to też, jak słyszałem, gniazdo
                            rozbójnicze.</p>
                        <p>Na to Skrzetuski:</p>
                        <p>— Choćbym i dziesięć razy gardło miał stracić, będę ją ratował. Pójdę
                            przebrany i będę szukał — Bóg mnie pomoże — znajdę.</p>
                        <p>— Ja z tobą, Janie! — rzecze pan Wołodyjowski.</p>
                        <p>— I ja po dziadowsku z teorbanem. Wierzajcie mi waszmościowie, że
                            najwięcej mam między wami eksperyencyi, a że mnie teorban z ostatkiem
                            obrzydł, więc wezmę dudy.</p>
                        <p>— Toż i ja się na coś przydam, braciaszki? — rzekł pan Longinus.</p>
                        <p>— I pewnie — odpowiedział pan Zagłoba. — Jak będzie nam trzeba przez
                            Dniestr się przebrać, to waćpan będziesz nas przenosił, jako święty
                            Krzysztof.</p>
                        <p>— Dziękuję z duszy waszmościom — rzekł Skrzetuski — i gotowość waszą
                            chętnem przyjmuję sercem. Niemasz to w przeciwnościach nad przyjaciół
                            wiernych, których, jak widzę, nie pozbawiła mnie Opatrzność. Dajże mnie
                            wielki Boże odsłużyć waszmościom zdrowiem i mieniem.</p>
                        <pb n="114"/>
                        <p>— Wszyscy my jako jeden mąż! — wykrzyknął Zagłoba. — Bóg zgodę pochwala i
                            obaczycie, iż frukta naszych prac niedługo będziemy oglądali.</p>
                        <p>— To już nie pozostaje mnie nic innego — mówił po chwili milczenia
                            Skrzetuski — jak chorągiewkę księciu odprowadzić i zaraz w kompanii
                            ruszyć. Pójdziem Dniestrem, hen, na Jampol, aż do Jahorlika i wszędzie
                            będziemy szukali. A gdy, jak mam nadzieję, Chmielnicki już musi być
                            zniesiony, lub nim dojdziemy do księcia, zniesiony będzie, przeto i
                            służba publiczna nie staje nam na przeszkodzie. Pewnie chorągwie ruszą
                            na Ukrainę, by buntu dogasić, ale się tam już bez nas obejdzie.</p>
                        <p>— A poczekajcie waszmościowie — rzecze Wołodyjowski — pewnie po
                            Chmielnickim na Krzywonosa przyjdzie kolej, może więc razem z
                            chorągwiami ku Jampolowi ruszymy.</p>
                        <p>— Nie, nam tam trzeba być pierwej — odparł Zagłoba — ale najpierwej
                            odprowadzić chorągwie, by mieć wolne ręce. Spodziewam się też, że książę
                            będzie z nas contentus.</p>
                        <p>— Szczególniej z waćpana.</p>
                        <p>— Tak jest, bo mu najlepsze wieści przywożę. Wierzaj mi waćpan, iż
                            nagrody się spodziewam.</p>
                        <p>— Więc tedy w drogę?</p>
                        <p>— Do jutra musimy spocząć — rzekł Wołodyjowski. — Zresztą niech
                            Skrzetuski rozkazuje, on tu wodzem, ale ja przestrzegam, iż jeśli dziś
                            ruszymy, konie mnie wszystkie popadają.</p>
                        <p>— Wiem, że to jest niepodobieństwo — rzecze Skrzetuski — ale myślę, iż po
                            dobrych obrokach jutro możemy.</p>
                        <p>Jakoż nazajutrz ruszono. Wedle ordynansów <pb n="115"/>książęcych mieli
                            się wrócić do Zbaraża i tam czekać dalszych rozkazów. Szli więc na
                            Kuźmin, w bok od Felsztyna ku Wołoczyskom, skąd na Chlebanówkę wiódł
                            stary gościniec do Zbaraża. Drogę mieli przykrą, bo padały deszcze, ale
                            spokojną i tylko pan Longinus, idący w sto koni naprzód, rozgromił kilka
                            kup swawolnych, które się na tyłach wojsk regimentarskich zebrały.
                            Dopiero w Wołoczyskach zatrzymali się znów na nocny wypoczynek.</p>
                        <p>Ale zaledwie zasnęli snem smacznym po długiej drodze, zbudził ich alarm —
                            i straże dały znać, że jakiś konny oddział się zbliża. Wnet jednak
                            przyszła wieść, że to Wierszułłowa tatarska chorągiew, zatem swoi.
                            Zagłoba, pan Longinus i mały Wołodyjowski natychmiast zebrali się w
                            izbie Skrzetuskiego, a w ślad za nimi wpadł jak wicher oficer z pod
                            lekkiego znaku, zziajany, cały pokryty błotem, na którego spojrzawszy
                            Skrzetuski, wykrzyknął:</p>
                        <p>— Wierszułł!</p>
                        <p>— Jam... jest! — mówił przybyły, nie mogąc oddechu złapać.</p>
                        <p>— Od księcia?</p>
                        <p>— Tak!... O tchu! tchu!</p>
                        <p>— Jakie wieści. Już po Chmielnickim?</p>
                        <p>— Już... po... Rzeczypospolitej!</p>
                        <p>— Na rany Chrystusa, co waść gadasz? Klęska?</p>
                        <p>— Klęska, hańba, sromota!... bez bitwy... Popłoch!... O! o!</p>
                        <p>— Uszom się nie chce wierzyć. Mówże, mów, na Boga żywego!...
                            Regimentarze?...</p>
                        <p>— Uciekli.</p>
                        <p>— Gdzie nasz książę?</p>
                        <pb n="116"/>
                        <p>— Uchodzi... bez wojska. Ja tu od księcia... rozkaz... do Lwowa
                            natychmiast... idą za nami.</p>
                        <p>— Kto? Wierszułł, Wierszułł! Opamiętaj się, człowieku! Kto?</p>
                        <p>— Chmielnicki, Tatarzy.</p>
                        <p>— W imię Ojca i Syna i Ducha świętego! — zawołał Zagłoba — ziemia się
                            rozstępuje.</p>
                        <p>Ale Skrzetuski zrozumiał już, o co chodzi.</p>
                        <p>— Na potem pytania — rzekł — teraz na koń!</p>
                        <p>— Na koń, na koń!</p>
                        <p>Kopyta koni pod Wierszułłowymi Tatarami szczękały już przed oknami;
                            mieszkańcy zbudzeni nadejściem wojska, wychodzili z domów z latarkami i
                            pochodniami w ręku. Wieść przeleciała całe miasto jak błyskawica. Wnet
                            uderzono we dzwony na trwogę. Ciche przed chwilą miasteczko napełniło
                            się zgiełkiem, tętentem koni, okrzykami komendy i wrzaskiem żydowskim.
                            Mieszkańcy chcieli uchodzić wraz z wojskiem, zaprzęgano wozy, ładowano
                            na nie dzieci, żony, pierzyny; burmistrz na czele kilku mieszczan
                            przyszedł błagać Skrzetuskiego, by nie odjeżdżał naprzód i odprowadził
                            mieszkańców chociaż do Tarnopola, ale pan Skrzetuski i słuchać go nie
                            chciał, mając wyraźny rozkaz co tchu ruszać do Lwowa.</p>
                        <p>Ruszyli tedy i dopiero w drodze Wierszułł, ochłonąwszy, odpowiadał jak i
                            co się stało.</p>
                        <p>— Jak Rzeczpospolita Rzeczpospolitą — mówił — nigdy nie poniosła takiej
                            klęski. Nic Cecora, nic Żółte Wody, nic Korsuń!</p>
                        <p>A Skrzetuski, Wołodyjowski, pan Longinus Podbipięta aż na karki koniom
                            się kładli, to się za głowy brali, to ręce ku niebu podnosili.</p>
                        <pb n="117"/>
                        <p>— Rzecz ludzką wiarę przechodzi — mówili — gdzież był książę?</p>
                        <p>— Opuszczony, od wszystkiego umyślnie usunięty, swoją nawet dywizyą nie
                            władał.</p>
                        <p>— Kto miał komendę?</p>
                        <p>— Nikt i wszyscy. Dawno służę, na wojnie zęby zjadłem, jeszczem takich
                            wojsk i takich wodzów nie widział</p>
                        <p>Zagłoba, który nie miał wielkiego afektu dla Wierszułła i mało go znał,
                            począł głową kręcić i cmokać — nakoniec rzekł:</p>
                        <p>— Mój mości panie, czyli się waćpanu w oczach tylko nie pomieszało, lub
                            czyś częściowej porażki za ogólną klęskę nie poczytał, bo to, co
                            powiadasz, całkiem imaginacyę przechodzi</p>
                        <p>— Że przechodzi, przyznaję, i powiem więcej waści, że szyjębym sobie dał
                            z radością uciąć, gdyby jakim cudem pokazało się, iż się mylę.</p>
                        <p>— Bo jakimżeś waść sposobem pierwszy po klęsce w Wołoczyskach stanął?
                            Przecież nie chcę przypuścić, żebyś pierwszy dał drała? Gdzież są tedy
                            wojska? którędy uciekają? co się z niemi stało? dlaczego uciekający nie
                            uprzedzili waćpana? Na wszystkie owe kwestye napróżno szukam
                            responsu!</p>
                        <p>Wierszułł w każdym innym czasie nie byłby puścił płazem takich pytań, ale
                            w tej chwili nie mógł myśleć o niczem więcej, jak o klęsce, więc odrzekł
                            tylko:</p>
                        <p>— Jam pierwszy stanął w Wołoczyskach, gdyż inni uchodzą na Ożygowce, a
                            mnie książę umyślnie pchnął w stronę, gdzie się waćpanów spodziewał, aby
                            was nawałnica nie ogarnęła, gdybyście się zapóźno dowiedzieli, a powtóre
                            dlatego, że pięćset koni, które <pb n="118"/>macie, to teraz niemała dla
                            niego pociecha, bo dywizya w większej części wyginęła, lub
                            rozproszona.</p>
                        <p>— Dziwne to rzeczy! — mruknął Zagłoba.</p>
                        <p>— Strach pomyśleć, desperacya ogarnia, serce się kraje, łzy płyną! —
                            mówił, łamiąc ręce, Wołodyjowski. — Ojczyzna zgubiona, niesława po
                            śmierci — takie wojska rozproszone!... zatracone! Nie może być inaczej,
                            tylko koniec świata i sąd ostateczny się zbliża!</p>
                        <p>— Nie przerywajcie mu — rzekł Skrzetuski — pozwólcie, aby wszystko
                            opowiedział.</p>
                        <p>Wierszułł zamilkł, jakby siły zbierał, przez chwilę słychać było tylko
                            pluskanie kopyt w błocie, bo deszcz padał. Noc była jeszcze głęboka i
                            ciemna bardzo, bo chmurna, a w tych ciemnościach, w tym dżdżu dziwnie
                            złowrogo brzmiały słowa Wierszułła, który tak mówić począł:</p>
                        <p>— Gdybym się nie spodziewał, że w boju polegnę, tobym chyba rozum
                            utracił. Mówiliście waszmościowie o sądzie ostatecznym — i ja tak
                            mniemam, że wprędce on już nastąpi — gdyż wszystko się rozprzęga, złość
                            bierze górę nad cnotą i antychryst już chodzi po świecie. Wyście nie
                            patrzyli na to, co się stało — ale jeśli nawet relacyi o tem znieść nie
                            możecie, cóż ja, którym klęskę i niezmierną hańbę własnemi oczyma
                            oglądał! Bóg nam dał szczęśliwy początek w tej wojnie. Nasz książę,
                            otrzymawszy pod Czołhańskim kamieniem sprawiedliwość z pana Łaszcza,
                            resztę puścił w niepamięć i pogodził się z księciem Dominikiem.
                            Cieszyliśmy się wszyscy z tej concordyi — jakoż było i błogosławieństwo
                            Boże. Książę powtórnie pogromił pod Konstantynowem i samo miasto wziął,
                            bo je nieprzyjaciel po pierwszym szturmie opuścił. Potem ruszyliśmy <!-- choice>
                                <orig>po</orig>
                                --><corr>pod</corr><!--
                            </choice --> Piławce, choć <pb n="119"/>książę nie radził tam chodzić. Ale
                            zaraz w drodze pokazały się przeciw niemu rozmaite machinacye, niechęci,
                            zawiści i jawne knowania. Nie słuchano go na radach, nie zważano na to,
                            co mówił, a przedewszystkiem usiłowano rozdzielić naszą dywizyę, aby jej
                            książę w ręku całej nie miał. Gdyby się sprzeciwił, zwalonoby na niego
                            klęskę, więc milczał, cierpiał, znosił. Zostały tedy lekkie znaki z
                            rozkazu generał-regimentarza w Konstantynowie wraz z Wurclem, z armatami
                            i z oberszterem Machnickim; odłączono pana oboźnego litewskiego
                            Osińskiego i pułk Koryckiego, tak, że przy księciu została tylko
                            hussarya pod Zaćwilichowskim, dwa regimenty dragonów — i ja z częścią
                            mojej chorągwi. Wszystkiego nie było nad dwa tysiące ludzi. A wtedy już
                            go lekceważono i sam słyszałem, jak mówili klienci księcia Dominika:
                            „Już teraz nie powiedzą po wiktoryi, że za sprawą samego Wiśniowieckiego
                            przyszła“. I głośno opowiadali, że gdyby tak niezmierna sława pokryła
                            księcia, toby i na elekcyi jego kandydat królewicz Karol się utrzymał, a
                            oni chcą Kazimierza. Zarazili fakcyami całe wojska tak, że poczęły się
                            dyskursa w kołach, jakby na sejmie, wysyłanie delegatów — i o wszystkiem
                            tam myślano, prócz o bitwie, tak jakby nieprzyjaciel był już pogromion.
                            A owóż, gdybym zaczął opowiadać waszmościom o tych ucztach, o tych
                            wiwatach, o tym przepychu, wiarybym w waszych uszach nie znalazł. Niczem
                            były hufce Pyrrusowe przy onych wojskach, całych od złota, klejnotów i
                            strusich piór. A toż dwieście tysięcy sług i ćmy wozów szły z nami,
                            konie padały pod ciężarem złotogłowiów i jedwabnych namiotów, wozy
                            łamały się pod kredensami. Myślałby kto, że na zawojowanie świata całego
                            idziemy. Szlachta z pospolitego ruszenia po całych dniach <pb n="120"/>i
                            nocach trzaskała batogami: „Ot (mówili) czem chamów uspokoimy, szabli
                            nie dobywając“. A my, starzy żołnierze, przywykli bić się, nie
                            rozprawiać, jużeśmy na widok onej pychy niesłychanej przeczuwali coś
                            złego. Dopieroż zaczęły się tumulty przeciw panu Kisielowi, że zdrajca,
                            i za nim, że zacny senator. Siekano się szablami po pijanemu. Strażników
                            obozowych nie było. Nikt ładu nie przestrzegał, nikt dowództwa nie
                            sprawował, każden robił co chciał, szedł gdzie mu było lepiej, stawał
                            gdzie mu się zdawało, czeladź wzniecała hałasy — o Boże miłosierny! toż
                            to był kulig, nie wyprawa wojenna, kulig, na którym salutem Reipublicae
                            przetańcowano, przepito, przejeżdżono i przefrymarczono w ostatku.</p>
                        <p>— Jeszcze my żyjemy! — rzekł Wołodyjowski.</p>
                        <p>— I Bóg jest w niebie — dodał Skrzetuski.</p>
                        <p>Nastała znów chwila milczenia, poczem Wierszułł mówił dalej:</p>
                        <p>— Zginiemy totaliter, chyba że Bóg cud uczyni, za grzechy nas chłostać
                            przestanie i niezasłużone miłosierdzie okaże. Chwilami ja sam nie wierzę
                            temu, com na własne oczy oglądał i zdaje mi się, że mnie zmora we śnie
                            dusiła...</p>
                        <p>— Powiadaj waćpan dalej — rzekł Zagłoba; — przyszliście tedy pod Piławce
                            i co?</p>
                        <p>— I staliśmy. O czem tam regimentarze radzili, nie wiem; — na sądzie
                            ostatecznym za to odpowiedzą, bo gdyby od razu na Chmielnickiego
                            uderzyli, byłby zniesiony i rozbity jak Bóg w niebie, mimo nieładu,
                            niesforności i tumultów i braku wodza. Już tam popłoch był między
                            czernią, już radzono, jakby Chmielnickiego i starszyznę wydać, a on sam
                            ucieczkę zamierzał. Książę nasz od namiotu do namiotu jeździł, prosił,
                            błagał, <pb n="121"/>groził: „uderzmy, nim Tatary nadejdą, uderzmy!“ — i
                            włosy z głowy wyrywał — a tam się jeden na drugiego oglądał — i nic i
                            nic. Pili, sejmikowali... Przyszły słuchy, że Tatary idą — chan w
                            dwieście tysięcy koni — oni radzili i radzili. Książę zamknął się w
                            namiocie, bo go całkiem spostponowali. W wojsku poczęto mówić, że
                            kanclerz zakazał księciu Dominikowi bitwy staczać, że się układy toczą:
                            — wszczął się jeszcze większy nieład — nakoniec Tatarzy przyszli, ale
                            Bóg nam poszczęścił pierwszego dnia, potykał się książę i pan Osiński i
                            pan Łaszcz stawał bardzo dobrze — spędzili ordę z pola, wysiekli
                            znacznie — a potem...</p>
                        <p>Tu głos Wierszułłowi zamarł w piersi.</p>
                        <p>— A potem? — pytał pan Zagłoba.</p>
                        <p>— Przyszła noc straszna, niepojęta. Pamiętam, strażowałem z mymi ludźmi,
                            wedle rzeki, gdy na raz słyszę, aż w obozie kozackim biją z armat jak na
                            wiwaty i słychać krzyki. Dopieroż przypomniało mi się, co wczoraj
                            mówiono w obozie, że jeszcze wszystka potęga tatarska nie stanęła, tylko
                            Tuhaj-bej z częścią. Pomyślałem więc: kiedy tam wiwatują, to już musiał
                            i chan osobą swoją stanąć. Aż tu i w naszym obozie zaczyna się tumult.
                            Skoczyłem sam z kilkoma ludźmi. — Co się stało? — krzykną mi:
                            „Regimentarze uszli!“ Ja do księcia Dominika — niema go! do podczaszego
                            — niema! do chorążego koronnego — niema! Jezu Nazareński! Żołnierze
                            latają po majdanie, krzyk, wrzask, zgiełk, głowniami świecą: gdzie
                            regimentarze? gdzie regimentarze? a inni wołają: „Koni! koni!“ a inni
                            „panowie bracia ratujcie się! zdrada! zdrada!“ ręce do góry podnoszą
                            twarze obłąkane, oczy wytrzeszczone, tłoczą się, depczą, duszą, siadają
                            na koń, lecą na oślep bez broni. Dopieroż <pb n="122"/>ciskać hełmy,
                            pancerze, broń, namioty! Aż tu jedzie książę na czele husaryi w srebrnej
                            zbroi: sześć pochodni koło niego niosą, a on stoi w strzemionach i
                            krzyczy: „Mości panowie, jam został, kupą do mnie!“ gdzie tam! nie
                            słyszą go, nie widzą, lecą na husaryę, mieszają ją, przewracają ludzi i
                            konie, ledwieśmy księcia samego uratowali — potem po zdeptanych
                            ogniskach, w ciemności, niby wezbrany potok, niby rzeka, wszystko wojsko
                            w dzikim popłochu wypada z obozu, rozprasza się, ginie, ucieka...
                            Niemasz już wojsk, niemasz wodzów, niemasz Rzeczpospolitej, jest tylko
                            hańba niezbyta i noga kozacka na szyi...</p>
                        <p>Tu pan Wierszułł jęczeć począł i konia targać, bo go szał rozpaczy
                            ogarnął; ten szał udzielił się innym i jechali wśród owego dżdżu i nocy
                            jak obłąkani.</p>
                        <p>Jechali długo — pierwszy Zagłoba przemówił:</p>
                        <p>— Bez bitwy — o szelmy! o takie syny! pamiętajcie, jak wspaniałą postać w
                            Zbarażu czynili? jak sobie zjeść Chmielnickiego bez pieprzu i soli
                            obiecywali. O szelmy!</p>
                        <p>— Gdzie tam! — krzyknął Wierszułł — uciekli po pierwszej bitwie wygranej
                            nad Tatary i czernią, po bitwie, w której nawet pospolite ruszenie jako
                            lwy walczyło.</p>
                        <p>— Jest w tem palec Boży — rzekł Skrzetuski — ale jest i jakowaś
                            tajemnica, która wyjaśnić się musi...</p>
                        <p>— Bo gdyby wojsko pierzchło — to się na świecie zdarza — rzekł
                            Wołodyjowski — ale tu wodze pierwsi obóz opuścili, jakby chcąc umyślnie
                            nieprzyjacielowi wiktoryę ułatwić i wojsko na rzeź wydać.</p>
                        <p>— Tak jest! tak jest! — rzecze Wierszułł — mówią też, że to umyślnie
                            uczynili.</p>
                        <p>— Umyślnie? — na rany Boskie, to nie może być!</p>
                        <pb n="123"/>
                        <p>— Mówią, że umyślnie — a dlaczego — kto dojdzie! kto zgadnie!</p>
                        <p>— Żeby ich groby przytłukły, żeby ich rody wyginęły, a jeno pamięć
                            niesławna po nich została! — rzeki Zagłoba.</p>
                        <p>— Amen! — rzekł Skrzetuski.</p>
                        <p>— Amen! — rzekł Wołodyjowski.</p>
                        <p>— Amen! — powtórzył pan Longinus.</p>
                        <p>— Jeden jest człowiek, któren może ojczyznę jeszcze ratować, jeśli mu
                            buławę i resztę sił Rzeczypospolitej oddadzą, jeden jest, bo o innym już
                            ani wojsko, ani szlachta nie będzie chciała słyszeć.</p>
                        <p>— Książę! — rzekł Skrzetuski.</p>
                        <p>— Tak jest</p>
                        <p>— Przy nim będziem stać, przy nim zginiemy. — Niech żyje Jeremi
                            Wiśniowiecki! — wykrzyknął Zagłoba.</p>
                        <p>— Niech żyje! — powtórzyło kilkadziesiąt niepewnych głosów; ale okrzyk
                            zamarł zaraz, bo w chwili, gdy ziemia rozstępowała się pod nogami, a
                            niebo zdawało się walić na głowy, nie był czas na okrzyki i wiwaty.</p>
                        <p>Tymczasem poczęło świtać i w oddaleniu ukazały się mury Tarnopola.</p>
                    </div>
                    <pb n="124"/>
                    <div type="chapter">
                        <head>ROZDZIAŁ IX.</head>
                        <p>Pierwsi rozbitkowie z pod Piławiec dotarli do Lwowa świtaniem dnia 26
                            września i równo z otwarciem bram miejskich straszna wieść piorunem
                            rozleciała się po całem mieście, wzbudziwszy niedowierzanie w jednych,
                            popłoch w drugich, w innych zaś rozpaczliwą chęć obrony. Pan Skrzetuski
                            ze swym oddziałem przybył w dwa dni później, gdy już cały gród był
                            zapchany uciekającem żołnierstwem, szlachtą i uzbrojonem mieszczaństwem.
                            Myślano już o obronie, gdyż lada chwila spodziewano się Tatarów, ale nie
                            wiedziano jeszcze, kto stanie na czele i jak się do dzieła weźmie,
                            dlatego wszędy panował bezład i popłoch. Niektórzy uciekali z miasta,
                            wywożąc rodziny i mienie, okoliczni zaś mieszkańcy szukali w niem
                            schronienia; wyjeżdżający i wjeżdżający zawalali ulice i wzniecali
                            tumulty o przejazd; wszędy było pełno wozów, pak, tłumoków i koni,
                            żołnierzy z pod najrozmaitszych znaków; na wszystkich twarzach czytałeś
                            niepewność, gorączkowe oczekiwanie, rozpacz, lub rezygnacyą. Co chwila
                            przestrach, jak wir powietrzny, zrywał się niespodzianie — rozlegały się
                            krzyki: „Jadą! jadą!“ i tłumy poruszały się jak fala, czasem biegły na
                            oślep przed siebie, rażone szaleństwem trwogi, dopóki nie pokazało się,
                                <pb n="125"/>że to najeżdża nowy jakiś oddział rozbitków. A
                            oddziałów tych kupiło się coraz to więcej — ale jakże żałosny widok
                            przedstawiali ci żołnierze, którzy jeszcze niedawno w złocie i piórach
                            szli ze śpiewaniem na ustach, a dumą w oczach na oną wyprawę przeciw
                            chłopstwu! Dziś obdarci, wygłodzeni, znędzniali, pokryci błotem, na
                            wyniszczonych koniach, z hańbą w twarzach, podobniejsi do żebraków, niż
                            do rycerzy, litośćby tylko wzbudzać mogli, gdyby był czas na litość w
                            tem mieście, na którego mury wnet mogła zwalić się cała potęga wroga. I
                            każden z tych pohańbionych rycerzy tem jedynie się pocieszał, że tak
                            wielu, że tyle tysięcy miał towarzyszów wstydu; wszyscy kryli się w
                            pierwszej godzinie, by następnie, ochłonąwszy, rozwodzić skargi,
                            narzekania, rzucać przekleństwa i groźby, włóczyć się po ulicach, pić po
                            szynkowniach i powiększać tylko nieład i trwogę.</p>
                        <p>Każdy bowiem powtarzał: „Tatarzy tuż! tuż!“ — Jedni widzieli pożogi za
                            sobą, inni klęli się na wszystkie świętości, iż przyszło im już odcinać
                            się zagonom. Gromady, otaczające żołnierzy, słuchały z natężeniem tych
                            wieści. Dachy i wieże kościołów usiane były tysiącami ciekawych; dzwony
                            biły larum — a tłumy niewiast i dzieci dusiły się po kościołach, w
                            których wśród świec jarzących błyszczał Przenajświętszy Sakrament.</p>
                        <p>Pan Skrzetuski przeciskał się zwolna od bramy Halickiej ze swoim
                            oddziałem przez zbite masy koni, wozów, żołnierzy, przez cechy
                            mieszczańskie, stojące pod swemi banderyami, i przez pospólstwo, które
                            ze zdziwieniem spoglądało na ową chorągiew, wchodzącą nie w rozsypce,
                            ale w szyku bojowym do miasta. Poczęto krzyczeć, że pomoc nadchodzi! i
                            znów niczem nieusprawiedliwiona radość ogarnęła tłuszczę, która jęła się
                            cisnąć i chwytać <pb n="126"/>za strzemiona pana Skrzetuskiego. Zbiegli
                            się też i żołnierze, wołając: „To wiśniowiecczycy! Niech żyje książę
                            Jeremi!“ Tłok zrobił się tak wielki, że chorągiew zaledwie noga za nogą
                            mogła się posuwać.</p>
                        <p>Nakoniec naprzeciw ukazał się oddział dragonów z oficerem na czele.
                            Żołnierze rozgarniali tłumy, oficer zaś krzyczał: „z drogi! z drogi!“ —
                            i płazował tych, którzy mu nie ustępowali dość rychło.</p>
                        <p>Skrzetuski poznał Kuszla.</p>
                        <p>Młody oficer powitał serdecznie znajomych.</p>
                        <p>— Co to za czasy! co to za czasy! — rzekł.</p>
                        <p>— Gdzie książę? — spytał Skrzetuski.</p>
                        <p>— Umorzyłbyś go frasunkiem, gdybyś dłużej nie przyjeżdżał. Bardzo się tu
                            za tobą i twoimi ludźmi oglądał. Jest teraz u Bernardynów; mnie wysłano
                            za porządkiem w mieście, ale już Grozwajer tem się zajął. Pojadę z tobą
                            do kościoła. Tam się rada odbywa.</p>
                        <p>— W kościele?</p>
                        <p>— Tak jest. Będą księciu buławę ofiarować, bo żołnierze oświadczają, że
                            pod innym wodzem nie chcą bronić miasta.</p>
                        <p>— Jedźmy! Mnie też pilno do księcia.</p>
                        <p>Połączone oddziały ruszyły. Po drodze Skrzetuski wypytywał się o
                            wszystko, co działo się we Lwowie, i czyli obrona już postanowiona.</p>
                        <p>— Właśnie teraz sprawa się waży — rzecze Kuszel. — Mieszczanie chcą się
                            bronić. Co za czasy! ludzie nikczemnych kondycyj okazują więcej serca,
                            niż szlachta i żołnierze.</p>
                        <p>— A regimentarze? co się z nimi stało? Czyli są w mieście i czyli nie
                            będą księciu przeszkód stawiali?</p>
                        <pb n="127"/>
                        <p>— Byle on sam nie stawiał! Był lepszy czas na oddanie mu buławy, teraz za
                            późno. Regimentarze oczu nie śmieją pokazać. Książę Dominik popasał
                            tylko w pałacu arcybiskupim i zaraz się wyniósł i dobrze zrobił, bo nie
                            uwierzysz, jaka jest w żołnierzach na niego zawziętość. Już go niema, a
                            jeszcze ciągle krzyczą: „Dawaj go sam, wnet go rozsiekamy!“ — pewnie nie
                            byłby uszedł jakowego przypadku. Pan podczaszy koronny pierwszy tu
                            przybył, ba, nawet i na księcia wygadywać począł, ale teraz siedzi
                            cicho, bo i przeciw niemu powstają tumulty. Do oczu mu wszystkie winy
                            wymawiają, a on jeno łzy połyka. W ogólności strach co się dzieje, jakie
                            czasy nadeszły! Mówię ci: dziękuj Bogu, żeś pod Piławcami nie był, żeś
                            stamtąd nie uciekał, bo że nam, którzyśmy tam byli, rozum się nie
                            pomieszał z ostatkiem — to chyba cud.</p>
                        <p>— A nasza dywizya?</p>
                        <p>— Niema już jej — ledwie coś zostało. Wurcla niema, Machnickiego niema,
                            Zaćwilichowskiego niema. Wurcel i Machnicki nie byli pod Piławcami, bo
                            zostali w Konstantynowie. Tam ich ten belzebub, książę Dominik zostawił,
                            by księcia naszego potęgę osłabić. Niewiadomo czy uszli, czy ich
                            nieprzyjaciel ogarnął. Stary Zaćwilichowski przepadł jak kamień w
                            wodzie. Daj Bóg, żeby nie zginął.</p>
                        <p>— A wszystkich żołnierzy siła się tu zebrało?</p>
                        <p>— Jest dosyć — ale co z nich. Jeden książę mógłby sobie dać z nimi rady,
                            gdyby chciał buławę przyjąć, bo nikogo słuchać nie chcą. Okrutnie się
                            książę o ciebie frasował — i o żołnierzy. Jedyna też to cała chorągiew.
                            Jużeśmy cię opłakali.</p>
                        <p>— Teraz ten szczęśliwy, kogo płaczą.</p>
                        <pb n="128"/>
                        <p>Przez czas jakiś jechali w milczeniu, poglądając po tłumach, słuchając
                            zgiełku i krzyków: „Tatary! Tatary!“ W jednem miejscu ujrzeli straszny
                            widok rozdzieranego na sztuki człowieka, którego tłum o szpiegostwo
                            posądził — dzwony biły ciągle.</p>
                        <p>— Czy orda prędko tu stanie? — spytał Zagłoba.</p>
                        <p>— Licho ją wie, może dziś jeszcze. To miasto nie będzie się długo bronić,
                            bo nie wytrzyma. Chmielnicki idzie w dwieście tysięcy kozaków, prócz
                            Tatarów.</p>
                        <p>— Kaput! — odpowiedział szlachcic. — Lepiej nam było jechać dalej na
                            złamanie szyi. Poco my tyle zwycięstw odnieśli?</p>
                        <p>— Nad kim?</p>
                        <p>— Nad Krzywonosem, nad Bohunem, dyabeł wie nie nad kim!</p>
                        <p>— Ale — rzekł Kuszel i zwróciwszy się do Skrzetuskiego, pytał cichym
                            głosem: A ciebie Janie w niczemże Bóg nie pocieszył? nie znalazłeś tego,
                            czegoś szukał? nie dowiedziałeś się przynajmniej czego?</p>
                        <p>— Nie czas o tem myśleć — zawołał Skrzetuski. — Co ja znaczę i moje
                            sprawy wobec tego, co się stało. Wszystko marność i marność, a na końcu
                            śmierć.</p>
                        <p>— Tak i mnie się widzi, że cały świat niedługo zginie — rzekł Kuszel.</p>
                        <p>Tymczasem dojechali do kościoła Bernardynów, którego wnętrze pałało
                            światłem. Tłumy niezmierne stały przed kościołem, ale nie mogły się do
                            środka dostać, bo sznur halebardników zamykał wejście, puszczając tylko
                            znaczniejszych, starszyznę wojskową.</p>
                        <p>Skrzetuski kazał drugi sznur wyciągnąć swoim ludziom.</p>
                        <pb n="129"/>
                        <p>— Wejdźmy — rzeki Kuszel. — Pół Rzeczypospolitej jest w tym kościele.</p>
                        <p>Weszli. Kuszel niewiele przesadził. Co było znakomitszego w wojsku i w
                            mieście, zgromadziło się na naradę, więc wojewodowie, kasztelanowie,
                            pułkownicy, rotmistrze, oficerowie cudzoziemskiego autoramentu,
                            duchowieństwo, tyle szlachty, ile kościół mógł pomieścić, mnóstwo
                            wojskowych niższych stopni i kilkunastu rajców miejskich z Grozwajerem
                            na czele, któren mieszczaństwem miał dowodzić. Był także obecny i
                            książę, i pan podczaszy koronny, jeden z regimentarzy — i wojewoda
                            kijowski, i starosta stobnicki, i Wesel, i Arciszewski i pan oboźny
                            litewski Osiński — ci siedzieli przed wielkim ołtarzem tak, aby publicum
                            mogło ich widzieć. Radzono pośpiesznie, gorączkowo, jako zwykle w takich
                            wypadkach: mówcy wstępowali na ławy i zaklinali starszyznę, by nie
                            podawała miasta w ręce wraże bez obrony. Choćby i zginąć przyszło,
                            miasto wstrzyma nieprzyjaciela, Rzeczpospolita ochłonie. Czego brak do
                            obrony? Są mury, są wojska, jest determinacya — wodza tylko trzeba. A
                            gdy tak mówiono, w publiczności zrywały się szmery, które przechodziły w
                            głośne okrzyki — zapał ogarniał zgromadzonych. Zginiemy! zginiemy
                            chętnie! — wołano — hańbę piławiecką nam zmazać, ojczyznę zasłonić! — I
                            rozpoczynało się trzaskanie szablami, i gołe ostrza migotały przy blasku
                            świec. A inni wołali: uciszyć się! obrady porządkiem! — Bronić się, czy
                            nie bronić? — Bronić! bronić!! wrzeszczało zgromadzenie, aż echo odbite
                            od sklepień powtarzało: bronić się. Kto ma być wodzem? Książę Jeremi —
                            on wódz! on bohater! niech broni miasta, Rzeczypospolitej — niech mu
                            oddadzą buławę i niech żyje!</p>
                        <pb n="130"/>
                        <p>Wówczas z tysiąca płuc wyrwał się okrzyk tak gromki, że aż ściany
                            zadrżały i szyby zabrzęczały w oknach kościelnych:</p>
                        <p>— Książę Jeremi! książę Jeremi! Niech żyje! niech żyje! niech
                            zwycięża!</p>
                        <p>Zabłysło tysiące szabel — wszystkie oczy skierowały się na księcia, a on
                            wstał spokojny, ze zmarszczoną brwią. Uciszyło się natychmiast, jakby
                            kto makiem posiał.</p>
                        <p>— Mości panowie! — rzekł książę dźwięcznym głosem, który w tej ciszy
                            doszedł do wszystkich uszu. — Gdy Cymbrowie i Teutoni napadli na
                            Rzeczpospolitą rzymską, nikt nie chciał ubiegać się o konsulat, aż go
                            wziął Maryus. Ale Maryus miał prawo go brać, bo nie było wodzów przez
                            senat naznaczonych... I jabym się w tej toni od władzy nie wybiegał,
                            chcąc ojczyźnie miłej zdrowiem służyć — ale buławy przyjąć nie mogę,
                            gdyż ojczyźnie, senatowi i zwierzchnościbym ubliżył — a samozwańczym
                            wodzem być nie chcę. Jest między nami ten, któremu Rzeczpospolita buławę
                            oddała — jest pan podczaszy koronny...</p>
                        <p>Tu książę dalej mówić nie mógł, bo zaledwie pana podczaszego wspomniał,
                            powstał straszliwy wrzask, szczękanie szablami; tłum zakołysał się i
                            wybuchnął jak prochy, na które iskra padła. „Precz! na pohybel! pereat!”
                            — rozlegało się w tłumie — „pereat! pereat!“ — brzmiało coraz potężniej.
                            Podczaszy zerwał się z krzesła, blady, z kroplami zimnego potu na czole,
                            a tymczasem groźne postacie zbliżały się ku stallom, ku ołtarzowi — i
                            słychać już było złowrogie: „dawajcie go!“ Książę, widząc na co się
                            zanosi, wstał i wyciągnął prawicę.</p>
                        <pb n="131"/>
                        <p>Tłumy wstrzymały się, sądząc, że chce mówić; uciszyło się w mgnieniu
                            oka.</p>
                        <p>Ale książę chciał tylko burzę i tumult zażegnać, rozlewu krwi w kościele
                            nie dopuścić, więc gdy spostrzegł, że najgroźniejsza chwila minęła,
                            usiadł napowrót.</p>
                        <p>O dwa krzesła dalej, przegrodzony tylko przez wojewodę kijowskiego,
                            siedział nieszczęsny podczaszy: siwą głowę opuścił na piersi, ręce mu
                            zwisły, a z ust wydobywały się słowa przerywane łkaniem:</p>
                        <p>— Panie! za grzechy moje przyjmuję z pokorą krzyż.</p>
                        <p>Starzec mógł wzbudzić litość w najtwardszem sercu, ale tłum zwykle bywa
                            bezlitosny, więc na nowo wszczynały się hałasy, gdy nagle wojewoda
                            kijowski powstał, dając znać ręką, że chce przemówić.</p>
                        <p>Był to towarzysz zwycięstw Jeremiego, dlatego słuchano go chętnie.</p>
                        <p>On zaś zwrócił się do księcia i w najczulszych słowach zaklinał go, by
                            buławy nie odrzucał i nie wahał się ratować ojczyzny. Gdy Rzeczpospolita
                            ginie, niech śpią prawa, niech ją ratuje nie wódz mianowany, ale ten,
                            któren najwięcej ratować zdolny — „bierzże ty buławę, wodzu
                            niezwyciężony! bierz, ratuj! nie miasto samo, ale całą Rzplitę. Oto
                            ustami jej, ja, starzec, błagam ciebie, a ze mną wszystkie stany,
                            wszyscy mężowie, niewiasty i dzieci — ratuj! ratuj!“</p>
                        <p>Tu zdarzył się wypadek, który poruszył wszystkie serca: niewiasta w
                            żałobie zbliżyła się do ołtarza, rzucając pod nogi księcia złote ozdoby
                            i klejnoty, klęknęła przed nim i szlochając głośno, wołała:</p>
                        <p>— Mienie ci nasze przynosim! życie oddajem w twe ręce, ratuj! ratuj! — bo
                            giniemy!</p>
                        <pb n="132"/>
                        <p>Na ten widok senatorowie, wojskowi, a za nimi całe tłumy zaryczały
                            ogromnym płaczem i był jeden głos w tym kościele:</p>
                        <p>— Ratuj!</p>
                        <p>Książę zakrył oczy rękoma — a gdy podniósł twarz i w jego źrenicach
                            błyszczały łzy — jednak się wahał. — Co się stanie z powagą
                            Rzeczypospolitej, jeśli on tę buławę przyjmie?!</p>
                        <p>Wtem wstał podczaszy koronny.</p>
                        <p>— Jam stary, — rzekł — nieszczęśliwy i przybity. Mam prawo zrzec się
                            ciężaru, któren jest nad moje siły, i włożyć go na młodsze barki. Otóż
                            wobec tego Boga ukrzyżowanego i wszystkiego rycerstwa, tobie oddaję
                            buławę — bierz ją.</p>
                        <p>I wyciągnął oznakę ku Wiśniowieckiemu. Nastała chwila takiej ciszy, że
                            słyszałbyś przelatującą muchę, nakoniec rozległ się uroczysty głos
                            Jeremiego.</p>
                        <p>— Za grzechy moje — przyjmuję.</p>
                        <p>Wtedy szał opanował zgromadzenie. Tłumy złamały stalle, przypadały do nóg
                            Wiśniowieckiego, ciskały kosztowności i pieniądze, wieść rozniosła się
                            lotem błyskawicy po całem mieście — żołnierstwo odchodziło od zmysłów z
                            radości i krzyczało, że chce iść na Chmielnickiego, na Tatarów i
                            sułtana! — mieszczanie nie myśleli już o poddaniu, ale o obronie do
                            ostatniej kropli krwi; ormianie znosili dobrowolnie pieniądze do
                            ratusza, zanim o szacunku poczęto mówić; żydzi w bóżnicy podnieśli
                            wrzask dziękczynny — armaty na wałach oznajmiły grzmotem radosną nowinę;
                            po ulicach palono z rusznic, samopałów i pistoletów. Okrzyki: „niech
                            żyje!” trwały przez całą noc. Ktoś, rzeczy nieświadom, mógłby <pb
                                n="133"/>sądzić, iż to miasto tryumf jakiś, czy uroczyste święto
                            obchodzi.</p>
                        <p>A jednak lada chwila trzysta tysięcy nieprzyjaciół — armia większa od
                            tych, jakie cesarz niemiecki lub król francuski mogli wystawić, a
                            dziksza od zastępów Tamerlana, miała obledz mury tego grodu.</p>
                    </div>
                    <pb n="134"/>
                    <div type="chapter">
                        <head>ROZDZIAŁ X.</head>
                        <p>W tydzień później, rankiem dnia 6 października gruchnęła po Lwowie wieść
                            zarówno nieoczekiwana jak straszliwa, że książę Jeremi, zabrawszy
                            większą część wojska, opuścił potajemnie miasto i wyjechał niewiadomo
                            dokąd.</p>
                        <p>Tłumy zebrały się przed arcybiskupim pałacem — nie chciano początkowo
                            wierzyć. Żołnierze twierdzili, iż jeśli książę wyjechał, to niezawodnie
                            wyjechał na czele potężnego podjazdu, aby zlustrować okolicę. Pokazało
                            się (mówiono), że zbiegowie fałszywe głosili wieści, zapowiadając lada
                            chwila Chmielnickiego i Tatarów, bo oto od 26 września upłynęło dni
                            dziesięć, a nieprzyjaciela jeszcze nie widać. Książę zapewne chciał się
                            naocznie przekonać o niebezpieczeństwie i po sprawdzeniu wieści
                            niezawodnie powróci. Zresztą zostawił kilka regimentów i do obrony
                            wszystko gotowe.</p>
                        <p>Tak było w istocie. Wszelkie rozporządzenia zostały wydane, miejsca
                            wyznaczone, armaty zatoczone na wały. Wieczorem przybył rotmistrz
                            Cichocki na czele pięćdziesięciu dragonów. Natychmiast opadli go
                            ciekawi, ale on z tłumem rozmawiać nie chciał — i udał się wprost do
                            generała Arciszewskiego; obaj wezwali <pb n="135"/>Grozwajera i po
                            naradzie poszli na ratusz. Tam Cichocki oświadczył przerażonym rajcom,
                            że książę wyjechał bezpowrotnie.</p>
                        <p>W pierwszej chwili opadły wszystkim ręce i jedne zuchwałe usta wymówiły
                            słowo „zdrajca!“ Ale wówczas Arciszewski, stary wódz, wsławiony wielkimi
                            czynami w służbie holenderskiej, powstał i w ten sposób do wojskowych i
                            rajców mówić począł:</p>
                        <p>— Słyszałem słowo bluźniercze, którego bodajby nikt nie był wymówił, bo
                            go desperacya nawet usprawiedliwić nie może. Książę wyjechał i nie wróci
                            — tak jest! Ale jakież to prawo macie wymagać od wodza, na którego
                            barkach zbawienie całej ojczyzny spoczywa, aby jedynie waszego miasta
                            bronił? Coby się stało, gdyby tu ostatek sił Rzeczypospolitej otoczył
                            nieprzyjaciel? Ni zapasów żywności, ni broni na tak wielkie wojsko tu
                            niema — więc to wam powiem, a memu doświadczeniu wierzyć możecie, że im
                            większa potęga byłaby tu zamkniętą, tem krócej obrona trwaćby mogła, bo
                            głód zwyciężyłby nas prędzej od nieprzyjaciela. Bardziej chodzi
                            Chmielnickiemu o osobę księcia, niż o wasze miasto, więc gdy się dowie,
                            że go tu niemasz, że nowe wojska zbiera i z odsieczą przybyć może,
                            łacniej wam będzie folgował i na układy się zgodzi. Dziś szemrzecie, a
                            ja wam powiadam, że książę, opuściwszy ten gród, grożąc Chmielnickiemu z
                            zewnątrz, ocalił was i dzieci wasze. Trzymajcie się, brońcie,
                            zadzierżcie tego nieprzyjaciela czas jakiś, a i miasto ocalić możecie i
                            wiekopomną usługę Rzeczypospolitej oddacie, bo książę przez ten czas
                            siły zbierze, inne fortece opatrzy, przebudzi zdrętwiałą Rzeczpospolitę
                            i na ratunek wam pośpieszy. Jedyną on obrał zbawienia drogę, bo, gdyby
                            tu głodem <pb n="136"/>zmorzon padł z wojskiem, tedyby już nikt
                            nieprzyjaciela nie wstrzymał, któren poszedłby na Kraków, na Warszawę i
                            całą ojczyznę zalał, nigdzie nie znajdując oporu. Dlatego, zamiast
                            szemrać, śpieszcie na wały bronić siebie, dzieci waszych, miasta i
                            Rzeczypospolitej.</p>
                        <p>— Na wały! na wały! — powtórzyło kilka śmielszych głosów.</p>
                        <p>Grozwajer, człowiek, energiczny i śmiały, ozwał się:</p>
                        <p>— Cieszy mnie determinacya ichmościów i wiedzcie, że książę nie odjechał
                            bez obmyślenia obrony. Każdy tu wie, co ma robić, i stało się to, co się
                            było stać powinno. Obronę mam w ręku i będę się bronił do śmierci.</p>
                        <p>Nadzieja na nowo wstąpiła w struchlałe serca — co widząc, Cichocki ozwał
                            się w końcu:</p>
                        <p>— Jego książęca mość przysyła też waćpanom wiadomość, iż nieprzyjaciel
                            blizko. Porucznik Skrzetuski otarł się skrzydłem o dwutysięczny czambuł,
                            który rozbił. Jeńcy mówią, że sroga potęga idzie za nimi.</p>
                        <p>Wiadomość ta wielkie wywarła wrażenie; nastała chwila milczenia;
                            wszystkie serca zabiły żywiej.</p>
                        <p>— Na wały! — rzekł Grozwajer.</p>
                        <p>— Na wały! na wały — powtórzyli obecni oficerowie i mieszczanie.</p>
                        <p>A wtem rumor uczynił się za oknami; słychać było zgiełk tysiąca głosów,
                            które zlały się w jeden niezrozumiały szum, podobny do szumu fal
                            morskich — nagle drzwi sali otworzyły się z łoskotem, wpadło kilkunastu
                            mieszczan i zanim obradujący mieli czas pytać co zaszło — rozległy się
                            wołania:</p>
                        <p>— Łuny na niebie! łuny na niebie!</p>
                        <pb n="137"/>
                        <p>— A słowo stało się ciałem! — rzekł Grozwajer — na wały!</p>
                        <p>Sala opustoszała — po chwili huk armat wstrząsnął murami miasta,
                            oznajmiając mieszkańcom samego grodu, przedmieść i okolicznych wiosek,
                            że nieprzyjaciel nadciągnął.</p>
                        <p>Na wschodzie niebo czerwieniło się jak okiem dojrzeć — rzekłbyś: morze
                            ognia zbliżało się ku miastu.</p>
             <!--           <milestone unit="block" type="rule"/>
            -->            <p>Książę tymczasem rzucił się do Zamościa i starłszy po drodze czambulik, o
                            którym Cichocki mieszczanom wspominał, zajął się naprawą i opatrzeniem
                            tej potężnej z natury twierdzy, którą też w krótkim czasie niezdobytą
                            uczynił. Skrzetuski, wraz z panem Longinem i częścią chorągwi, został w
                            twierdzy, przy panu Weyherze, staroście wałeckim, a książę ruszył do
                            Warszawy, by od sejmu uzyskać środki na zaciągi nowych wojsk i zarazem
                            wziąć udział w elekcyi, gdyby bowiem królewicz Karol został obrany,
                            tedyby partya wojenna wzięła górę — książę otrzymałby naczelne dowództwo
                            wszystkich sił Rzplitej i musiałoby przyjść do walnej, na śmierć i życie
                            z Chmielnickim rozprawy. Królewicz Kazimierz, lubo słynny z męstwa i pan
                            wcale wojenny, słusznie uchodził za stronnika polityki kanclerza
                            Ossolińskiego, zatem polityki układów z kozakami i znacznych dla nich
                            ustępstw. Obaj bracia nie szczędzili obietnic i wysilali się na jednanie
                            sobie stronników — dlatego wobec równej siły obydwóch partyi, nikt nie
                            mógł przewidzieć rezultatu elekcyi. Stronnicy kanclerscy obawiali się,
                            aby Wiśniowiecki, dzięki rosnącej coraz sławie i miłości, jaką <pb
                                n="138"/>posiadał u rycerstwa i szlachty, nie przeważył umysłów na
                            stronę Karola, książę zaś dla tych samych przyczyn pragnął osobiście
                            popierać swego kandydata. Dlatego ciągnął śpiesznym pochodem do
                            Warszawy, pewny już, że Zamość zdoła długo całą potęgę Chmielnickiego i
                            krymską wytrzymać. Lwów, według wszelkiego prawdopodobieństwa, można
                            było uważać za ocalony, gdyż Chmielnicki nie mógł żadną miarą bawić się
                            długo zdobywaniem tego miasta, mając przed sobą potężniejszy Zamość,
                            któren mu drogę do serca Rzplitej zamykał. Te myśli krzepiły umysł
                            książęcy i wlewały otuchę w jego serce, tylu tak strasznemi klęskami
                            kraju strapione. Nadzieja wstąpiła weń pewna, że choćby też i Kazimierz
                            został obrany — już wojna jest nieuniknioną i straszliwa rebelia musi w
                            morzu krwi utonąć. Spodziewał się, że Rzeczpospolita jeszcze raz wystawi
                            potężną armię — bo i układy były o tyle tylko możliwe, o ile poparłaby
                            je potężna armia.</p>
                        <p>Kołysany temi myślami, jechał książę pod zasłoną kilku chorągwi, mając
                            przy sobie Zagłobę i pana Wołodyjowskiego, z których pierwszy klął się
                            na wszystko, że przeprowadzi wybór księcia Karola, bo umie do szlachty
                            braci gadać i wie, jak jej zażyć — drugi zaś eskortą księcia dowodził. W
                            Siennicy, niedaleko Mińska, czekało księcia miłe, chociaż niespodziane
                            spotkanie, zjechał się bowiem z księżną Gryzeldą, która z Brześcia
                            litewskiego do Warszawy dla bezpieczeństwa dążyła, spodziewając się
                            przytem słusznie, że i książę tam ściągnie. Witali się tedy serdecznie
                            po długiem niewidzeniu. Księżna, lubo duszę miała żelazną, rzuciła się z
                            takim płaczem w objęcia męża, że utulić się przez kilka godzin nie
                            mogła, bo ach! jak często bywały takie chwile, <pb n="139"/>że już się
                            go nie spodziewała ujrzeć więcej, a tymczasem Bóg dał, że oto wracał
                            sławniejszy niż kiedykolwiek, otoczon taką chwałą, jaka nikogo jeszcze z
                            jego rodu nie opromieniała, największy z wodzów, jedyna całej
                            Rzeczypospolitej nadzieja. Księżna, odrywając się co chwila od jego
                            piersi, spoglądała przez łzy na tę twarz chudą, zczerniałą, na to czoło
                            wyniosłe, które troski i trudy poorały w głębokie bruzdy, na oczy
                            zaczerwienione od nocy bezsennych i na nowo zalewała się łzami, a cały
                            fraucymer wtórował jej z głębi wezbranych serc. — Zwolna dopiero
                            księstwo, uspokoiwszy się, poszli do obszernej plebanii miejscowej i tam
                            poczęły się pytania o przyjaciół, dworzan i rycerzy, którzy jakoby do
                            rodziny należeli i z którymi pamięć o Łubniach się zrosła. Uspokoił tedy
                            naprzód książę troskliwość księżnej o pana Skrzetuskiego, tłomacząc, iż
                            dlatego tylko w Zamościu został, iż w utrapieniach, jakie od Boga mu
                            były zesłane, nie chciał pogrążać się w szum stołeczny i wolał w surowej
                            służbie wojennej i w pracy leczyć rany serdeczne. Potem prezentował
                            książę pana Zagłobę i o czynach jego opowiadał. „Vir to jest
                            incomparabilis, mówił, któren nietylko Kurcewiczównę Bohunowi wydarł,
                            ale ją przez środek obozów Chmielnickiego i Tatarów przeprowadził, potem
                            zaś razem z nami, z wielką swoją sławą, najchwalebniej pod
                            Konstantynowem stawał.“ — Słysząc to, księżna pani nie szczędziła
                            pochwał panu Zagłobie, kilkakrotnie mu rękę do pocałowania podając i
                            lepszą jeszcze kontentacyę w stosownej porze obiecując — a „vir
                            incomparabilis” kłaniał się, modestyą bohaterstwo osłaniał, to znów się
                            puszył i na fraucymer zerkał, bo choć był stary i niewiele sobie od płci
                            białej obiecywał, przecie miło mu <pb n="140"/>to było, że tyle o jego
                            męstwie i czynach słyszała. Nie brakło jednak i smutku w tem radosnem
                            skądinąd powitaniu, bo pominąwszy już czasy na ojczyznę ciężkie, ileż to
                            razy na pytania księżnej o różnych znajomych rycerzy, książę odpowiadał:
                            „zabit, zabit, zaginion“ — przytem i panny zawodziły, bo niejedno tam
                            między zabitemi drogie nazwisko wymieniono.</p>
                        <p>Tak radość mieszała się ze smutkiem, łzy z uśmiechami. Ale najbardziej
                            strapiony był mały pan Wołodyjowski, napróżno się bowiem rozglądał i
                            oczyma na wszystkie strony obracał — księżniczki Barbary nie było
                            nigdzie. Co prawda, wśród trudów wojny, wśród ciągłych bojów, potyczek i
                            pochodów, już był ów kawaler trochę o niej zapomniał, gdyż i z natury, o
                            ile do miłości był łatwy, o tyle niezbyt w niej wytrwały; ale teraz, gdy
                            ujrzał znów fraucymer, gdy mu przed oczyma stanęło jako żywe życie
                            łubniańskie, pomyślał sobie, że milejby mu też było, gdy chwila
                            odpoczynku nadeszła i powzdychać i serce na nowo zająć. Więc gdy to się
                            nie zdarzyło, a sentyment jak na złość odżył na nowo, strapił się pan
                            Wołodyjowski ciężko i wyglądał jakby go deszcz ulewny zmoczył. Głowę
                            spuścił na piersi, wąsiki zwykle tak podkręcone w górę, że aż za nozdrza
                            sięgały, jak u chrabąszcza, zwisły mu także ku dołowi, zadarty nos się
                            wydłużył, z twarzy znikła zwyczajna pogoda i stał milczący, nie poruszył
                            się nawet, gdy książę z kolei jego męstwo i nadzwyczajne przewagi
                            wychwalał. Cóż bowiem znaczyły dlań wszystkie pochwały, gdy ona ich
                            słyszeć nie mogła?</p>
                        <p>Aż zlitowała się nad nim Anusia Borzobohata i choć miewali między sobą
                            sprzeczki, postanowiła go pocieszyć. W tym celu, strzygąc oczyma ku
                            księżnej, <pb n="141"/>przysuwała się nieznacznie do rycerza i wreszcie
                            znalazła się tuż przy nim.</p>
                        <p>— Dzień dobry waćpanu — rzekła — dawnośmy się nie widzieli.</p>
                        <p>— Oj panno Anno — odrzekł melancholicznie pan Michał — siła wody upłynęło
                            i w niewesołych czasach się znów widzimy — i nie wszyscy.</p>
                        <p>— Pewnie że nie wszyscy, tylu rycerzy poległo!</p>
                        <p>Tu westchnęła Anusia, po chwili zaś mówiła dalej:</p>
                        <p>— I my nie w tej liczbie, jako dawniej, bo panna Sieniutówna za mąż
                            poszła, a księżniczka Barbara została u pani wojewodziny wileńskiej.</p>
                        <p>— I pewnie także za mąż idzie?</p>
                        <p>— Nie, nie bardzo ona o tem myśli. A czemu się to waćpan o to
                            dopytuje?</p>
                        <p>To rzekłszy, Anusia przymrużyła czarne oczęta, tak iż tylko szpareczki
                            pozostały i spoglądała ukośnie z pod rzęs na rycerza.</p>
                        <p>— Przez życzliwość dla familii — odparł pan Michał.</p>
                        <p>A Anusia na to:</p>
                        <p>— Oj to i słusznie, bo też wielką pan Michał ma w księżniczce Barbarze
                            przyjaciółkę. Nieraz pytała: gdzie to ów mój rycerz, któren na turnieju
                            w Łubniach najwięcej głów tureckich zrzucił, za com mu nagrodę dawała? —
                            co porabia? zali żyje jeszcze i o nas pamięta?</p>
                        <p>Pan Michał podniósł z wdzięcznością oczy na Anusię i po pierwsze ucieszył
                            się, powtóre dostrzegł, że Anusia wyładniała niepomiernie.</p>
                        <p>— Zali naprawdę księżniczka Barbara tak mówiła? — spytał.</p>
                        <pb n="142"/>
                        <p>— Jako żywo — i to jeszcze wspominała, jakeś waćpan przez fosę dla niej
                            skakał, wtedy gdyś to w wodę wpadł.</p>
                        <p>— A gdzie teraz pani wojewodzina wileńska?</p>
                        <p>— Była z nami w Brześciu, a tydzień temu pojechała do Bielska, skąd do
                            Warszawy przybędzie.</p>
                        <p>Pan Wołodyjowski drugi raz spojrzał na Anusię i nie mógł już
                            wytrzymać.</p>
                        <p>— A panna Anna — rzekł — już do takowej gładkości doszła, że aż oczy bolą
                            patrzeć.</p>
                        <p>Dziewczyna uśmiechnęła się wdzięcznie.</p>
                        <p>— Pan Michał tak jeno mówi, by mnie skaptować.</p>
                        <p>— Chciałem swego czasu — rzekł, ruszając ramionami rycerz — Bóg widzi
                            chciałem i nie mogłem, a teraz panu Podbipięcie życzę, by był
                            szczęśliwszy.</p>
                        <p>— A gdzie pan Podbipięta? — spytała cicho Anusia, spuszczając oczki.</p>
                        <p>— W Zamościu ze Skrzetuskim; został już namiestnikiem w chorągwi i służby
                            pilnować musi, ale gdyby był wiedział kogo tu ujrzy, o! jak Bóg na
                            niebie, byłby wziął permissyę i tu z nami wielkim krokiem nadążył.
                            Wielki to jest kawaler, na wszelką łaskę zasługujący.</p>
                        <p>— A na wojnie... nie doznał jakowego szwanku?</p>
                        <p>— Widzi mi się, że waćpanna nie o to chcesz pytać, jeno o te trzy głowy,
                            które ściąć zamierzył?</p>
                        <p>— Nie wierzę, aby on to naprawdę zamierzył.</p>
                        <p>— A jednak wierz waćpanna, bo bez tego nie będzie nic. Nie leniwie on też
                            szuka okazyi. Pod Machnówką ażeśmy jeździli oglądać miejsce, w którem
                            wśród tłumu walczył i sam książę z nami jeździł, bo powiem waćpannie,
                            dużo bitew widziałem, ale takich jatek, <pb n="143"/>pókim żyw, nie będę
                            widział. Kiedy się szarfą waćpanny do bitwy przepasze — strach, co
                            dokazuje. Znajdzie on swoje trzy głowy, bądź waćpanna spokojna.</p>
                        <p>— Niechże każdy znajdzie to, czego szuka — rzekła z westchnieniem
                            Anusia.</p>
                        <p>Za nią westchnął pan Wołodyjowski i wzrok podniósł ku górze, gdy nagle
                            spojrzał ze zdziwieniem w jeden kąt izby.</p>
                        <p>Z tego kąta patrzyła na niego jakaś twarz gniewna, zapalczywa, a całkiem
                            mu nieznana, zbrojna w olbrzymi nos i wąsiska do dwóch wiech podobne,
                            które poruszały się szybko jakby z tłumionej pasyi.</p>
                        <p>Można się było przestraszyć tego nosa, tych oczu i wąsów, ale mały pan
                            Wołodyjowski wcale nie był łatwo płochliwy, więc jako się rzekło,
                            zdziwił się tylko i zwróciwszy się do Anusi, pytał:</p>
                        <p>— Co to za jakowaś figura, ot, tam w kącie, która spogląda na mnie tak,
                            jakby mnie z kretesem połknąć chciała i wąsiskami rusza, jako właśnie
                            stary kot przy pacierzu.</p>
                        <p>— To? — rzekła Anusia, ukazując białe ząbki — to jest pan Charłamp.</p>
                        <p>— Cóż to za poganin?</p>
                        <p>— Wcale to nie poganin, jeno z chorągwi pana wojewody wileńskiego,
                            rotmistrz petyhorski, któren nas aż do Warszawy odprowadza i tam na
                            wojewodę ma czekać. Niech pan Michał jemu w drogę nie włazi, bo to
                            wielki ludojad.</p>
                        <p>— Widzę ja to, widzę. Ale skoro to ludojad — przecie są tłustsi odemnie,
                            dlaczegóż na mnie, nie na innych zęby ostrzy?</p>
                        <p>— Bo... rzekła Anusia i zachychotała z cicha.</p>
                        <pb n="144"/>
                        <p>— Bo co?</p>
                        <p>— Bo on się we mnie kocha i sam mi powiedział, że każdego, któryby się do
                            mnie zbliżał, w sztuki posieka, a teraz wierz mi waćpan, że się tylko
                            przez wzgląd na obecność księstwa wstrzymuje, inaczej zarazby poszukał
                            okazyi.</p>
                        <p>— Maszże tobie! — rzecze wesoło pan Wołodyjowski. — To tak, panno Anno?
                            Oj! niedarmośmy, jak widzę, śpiewywali: „jak tatarska orda, bierzesz w
                            jasyr corda!“ Pamiętasz waćpanna? Że też waćpanna nie możesz się ruszyć,
                            żeby się ktoś zaraz nie zakochał!</p>
                        <p>— Takie to już moje nieszczęście! — odparła, spuszczając oczki,
                            Anusia.</p>
                        <p>— Ej faryzeusz z panny Anny! A co na to powie pan Longinus?</p>
                        <p>— Cóż ja winna, że ten pan Charłamp mię prześladuje; ja go nie cierpię i
                            patrzeć na niego nie chcę.</p>
                        <p>— No, no! patrz waćpanna, aby się przez nią krew nie polała. Podbipiętę
                            choć do rany przyłożyć, ale w rzeczach sentymentu żarty z nim
                            niebezpieczne.</p>
                        <p>— Niech mu uszy obetnie, jeszcze będę rada.</p>
                        <p>To rzekłszy, Anusia zakręciła się jak fryga i furknęła na drugą stronę
                            izby do imć Carboniego, doktora księżnej, z którym zaczęła coś żywo
                            szeptać i rozmawiać, a Włoch oczy wlepił w pułap, jakoby go ekstaza
                            porwała.</p>
                        <p>Tymczasem Zagłoba zbliżył się do Wołodyjowskiego i począł mrugać
                            krotofilnie swojem zdrowem okiem.</p>
                        <p>— Panie Michale — spytał — a co to za dzierlatka?</p>
                        <p>— Panna Anna Borzobohata-Krasieńska, respektowa księżnej pani.</p>
                        <pb n="145"/>
                        <p>— A gładka bestyjka, oczy jak tareczki, pysio jak malowane, a szyjka —
                            uf!</p>
                        <p>— Niczego, niczego!</p>
                        <p>— Winszuję waszmości!</p>
                        <p>— Dałbyś waść pokój. To narzeczona pana Podbipięty, albo tak jak
                            narzeczona.</p>
                        <p>— Pana Podbipięty? Bójże się waćpan ran Boskich! przecie on czystość
                            ślubował? A prócz tego, przy takiej między niemi proporcyi, chybaby ją
                            za kołnierzem nosił; na wąsach mogłaby mu siadać, jak mucha — cóż
                            znowu?</p>
                        <p>— Ej, jeszcze go ona w karby weźmie. Herkules był mocniejszy, a przecie
                            białogłowa go usidliła.</p>
                        <p>— Byle mu tylko rogów nie przyprawiła, choć ja pierwszy o to się
                            postaram, jakem Zagłoba.</p>
                        <p>— Będzie takich więcej jak waćpan, choć w samej rzeczy z dobrego to
                            gniazda dziewczyna i uczciwa. Płoche to, bo młode i gładkie.</p>
                        <p>— Zacny z waści kawaler i dlatego ją chwalisz, ale że dzierlatka, to
                            dzierlatka.</p>
                        <p>— Uroda ludzi ciągnie, exemplum: ten oto rotmistrz okrutnie podobno w
                            niej rozmiłowan.</p>
                        <p>— Ba! a spojrzno waćpan na tego kruka, z którym ona rozmawia — co to za
                            czort?</p>
                        <p>— To Włoch Carboni, doktór księżnej.</p>
                        <p>— Uważ, panie Michale, jak mu się latarnia rozjaśniła i ślepie przewraca,
                            jak w delirium. Ej! źle z panem Longinem! Znam ja się na tem trochę, bom
                            za młodu niejednego doświadczył. W innej porze muszę waćpanu opowiedzieć
                            wszystkie terminy, w jakich bywałem, albo jeśli masz ochotę, to choć
                            zaraz posłuchaj.</p>
                        <p>Pan Zagłoba począł szeptać coś do ucha małego <pb n="146"/>rycerza i
                            mrugać silniej niż zwykle, ale wtem nadeszła pora wyjazdu. Książę siadł
                            z księżną do karety, aby przez drogę nagadać się z nią po długiem
                            niewidzeniu do woli; panny pozajmowały kolaski, a rycerstwo siadło na
                            koń — i ruszono. Naprzód jechał dwór, a wojsko opodal z tyłu, gdyż kraj
                            tu był spokojny i chorągwie tylko dla ostentacyi, nie dla bezpieczeństwa
                            potrzebne. Ciągnęli więc z Siennicy do Mińska, a stamtąd do Warszawy,
                            często gęsto ówczesnym obyczajem popasając. Trakt był tak zapchany, iż
                            zaledwie noga za nogą można się było posuwać. Wszystko dążyło na elekcyę
                            i z okolic pobliższych i z dalekiej Litwy; więc tu i owdzie spotykano
                            dwory pańskie, całe orszaki pozłocistych karet, otoczone hajdukami,
                            olbrzymimi pajukami, ubranymi po turecku, za którymi postępowały
                            nadworne roty, to węgierskie, to niemieckie, to janczarskie, to oddziały
                            kozaków, to wreszcie poważne znaki niezrównanej jazdy polskiej. Każdy ze
                            znaczniejszych starał się stawić i najokazalej i w jak najliczniejszej
                            asystencyi. Obok licznych magnackich kawalkat, ciągnęły i szczuplejsze
                            dygnitarzy powiatowych i ziemskich. Co chwila z kurzawy wychylały się
                            pojedyncze karabony szlacheckie, obite czarną skórą, zaprzężone w parę
                            lub cztery konie, a w każdym siedział szlachcic, personat, z
                            krucyfiksem, lub obrazem Najświętszej Panny, zawieszonym na jedwabnym
                            pasie u szyi. Wszyscy zbrojni: muszkiet po jednej stronie siedzenia,
                            szabla po drugiej, a u aktualnych, lub byłych towarzyszów chorągwianych,
                            jeszcze i kopia stercząca na dwa łokcie za siedzeniem. Pod karabonami
                            szły psy legawe lub charty, nie dla potrzeby, boć przecie nie na łowy
                            się zjeżdżano, ale dla pańskiej rozrywki. Z tyłu luzacy prowadzili konie
                            powodowe, pokryte dekami dla <pb n="147"/>ochrony bogatych siedzeń od
                            deszczu lub kurzawy, dalej ciągnęły wozy skrzypiące o kołach powiązanych
                            wiciami, a w nich namioty i zapasy żywności dla sług i panów. Gdy wiatr
                            chwilami zwiewał kurzawę z traktu na pola, cała droga odsłaniała się i
                            mieniła, jako wąż stubarwny lub jako wstęga misternie ze złota i
                            jedwabiów utkana. Gdzieniegdzie, na owej drodze, brzmiały ochocze kapele
                            włoskie, lub janczarskie, zwłaszcza przed chorągwiami koronnego i
                            litewskiego komputu, których również w tym tłumie nie brakło, bo dla
                            asystencyi przy dygnitarzach iść musiały, a wszędy pełno było krzyku,
                            gwaru, nawoływań, pytań i kłótni, gdy jedni drugim ustępować nie
                            chcieli.</p>
                        <p>Raz wraz też doskakiwali konni żołnierze i słudzy i do orszaku
                            książęcego, wzywając do ustąpienia dla takiego to a takiego dygnitarza,
                            lub pytając, kto jedzie. Ale gdy uszu ich doszła odpowiedź: wojewoda
                            ruski! natychmiast dawali znać panom swym, którzy zostawiali drogę
                            wolną, lub jeśli byli na przedzie, zjeżdżali w bok, by widzieć
                            przeciągający orszak. Po popasach kupiła się szlachta i żołnierze, chcąc
                            napoić ciekawe oczy widokiem największego w Rzeczypospolitej wojownika.
                            Nie brakło też i wiwatów, na które książę wdzięcznie odpowiadał, raz z
                            przyrodzonej sobie ludzkości, a powtóre chcąc tą ludzkością kaptować
                            stronników dla królewicza Karola, których też i nakaptował samym swym
                            widokiem niemało.</p>
                        <p>Z równą ciekawością patrzono na chorągwie książęce, na owych „rusinów“,
                            jak ich nazywano. Nie byli oni już tak obdarci i wynędzniali, jak po
                            konstantynowskiej bitwie, bo książę w Zamościu dał nową barwę
                            chorągwiom, ale zawsze poglądano na nich, jak na cuda <pb n="148"
                            />zamorskie, gdyż w mniemaniu mieszkańców blizkich okolic stolicy
                            przychodzili z końca świata. Więc też i dziwy opowiadano o owych stepach
                            tajemniczych i borach, w których się rodzi takie rycerstwo, podziwiano
                            ich płeć ogorzałą, spaloną wichrami z Czarnego morza, ich hardość
                            spojrzenia i pewną dzikość postawy, od dzikich sąsiadów przyjętą.</p>
                        <p>Ale najwięcej oczu zwracało się po księciu, na pana Zagłobę, który
                            dostrzegłszy, jaki go podziw otacza, spoglądał tak dumnie i hardo,
                            toczył tak strasznie oczyma, iż zaraz szeptano w tłumie: „ten to musi
                            być rycerz między nimi najprzedniejszy!“ A inni mówili: „siła on już
                            musiał dusz z ciał wypędzić, taki smok sierdzisty“ — gdy zaś podobne
                            słowa dochodziły do uszu pana Zagłoby, starał się tylko o to, by jeszcze
                            większą sierdzistością wewnętrzne ukontentowanie pokryć.</p>
                        <p>Czasem odzywał się do tłumu, czasem szydził, a najwięcej z litewskich
                            komputowych chorągwi, w których poważne znaki nosiły złotą, a lekkie
                            srebrną pętelkę na ramieniu. — „Naści hetkę, panie pętelko!“ — wołał na
                            ten widok pan Zagłoba — więc też niejeden towarzysz sapnął, zgrzytnął,
                            szablą trzasnął, ale pomyślawszy, iż to żołnierz z chorągwi wojewody
                            ruskiego tak sobie pozwala, w ostatku splunął i okazyi zaniechał.</p>
                        <p>Bliżej Warszawy tłumy stały się tak gęste, iż tylko noga za nogą można
                            się było posuwać. Elekcya obiecywała być liczniejszą niż zwykle, bo
                            nawet szlachta z dalszych ruskich i litewskich okolic, która z przyczyny
                            odległości nie byłaby dla samej elekcyi przybyła, ściągała teraz do
                            Warszawy dla bezpieczeństwa. A przecie dzień wyboru był jeszcze daleko,
                            gdy zaledwie pierwsze posiedzenia sejmu się rozpoczęły; ale ściągano na
                            miesiąc <pb n="149"/>i dwa naprzód, by ulokować się w mieście, temu i
                            owemu się przypomnieć, tu i owdzie promocyi poszukać, po dworach
                            pańskich jadać i pijać i wreszcie, by po żniwach w stolicy rozkoszy
                            zażyć.</p>
                        <p>Książę poglądał ze smutkiem przez tafle karety na owe tłumy rycerstwa,
                            żołnierzy i szlachty, na te bogactwa i przepych ubiorów, myśląc, jakąby
                            to siłę można z nich utworzyć — ile wojska wystawić! Czemu to ta
                            Rzeczpospolita, taka silna, ludna i bogata, dzielnem rycerstwem
                            przepełniona, jest zarazem tak mdła, że sobie z jednym Chmielnickim i z
                            dziczą tatarską poradzić nie umie? Czemu? Na krocie Chmielnickiego
                            możnaby krociami odpowiedzieć, gdyby owa szlachta, owo żołnierstwo, owe
                            bogactwa i dostatki, owe pułki i chorągwie chciały tak rzeczy publicznej
                            służyć, jako prywacie służyły. Cnota w Rzeczypospolitej ginie! — myślał
                            książę — i wielkie ciało psuć się poczyna; męstwo dawne ginie i w
                            słodkich wczasach, nie w trudach wojennych kocha się wojsko i szlachta!
                            Książę miał poniekąd słuszność, ale o niedostatkach Rzeczypospolitej
                            myślał tylko jak wojownik i wódz, któren wszystkich ludzi chciałby na
                            żołnierzy przerobić i na nieprzyjaciela poprowadzić. Męstwo mogło się
                            znaleźć i znalazło się, gdy stokroć większe wojny zagroziły wkrótce
                            Rzeczypospolitej. Jej brakło jeszcze czegoś więcej, czego
                            książę-żołnierz w tej chwili nie dostrzegał, ale co widział jego
                            nieprzyjaciel, kanclerz koronny, bieglejszy od Jeremiego statysta.</p>
                        <p>Lecz oto w siwem i błękitnem oddaleniu zamajaczyły spiczaste wieże
                            Warszawy, więc dalsze księcia rozmyślania rozpierzchły się, a natomiast
                            wydał rozkazy, które oficer służbowy wnet Wołodyjowskiemu, dowódcy
                            eskorty, odniósł. Skoczył wskutek tych rozkazów pan <pb n="150"/>Michał
                            od kolaski Anusinej, przy której dotąd koniem toczył, do ciągnących
                            znacznie z tyłu chorągwi, aby szyk sprawić i w ordynku dalej już
                            ciągnąć. Zaledwie jednak ujechał kilkanaście kroków, gdy usłyszał, że
                            pędzi ktoś za nim — obejrzał się: był to pan Charłamp, rotmistrz
                            lekkiego znaku pana wojewody wileńskiego i Anusin adorator.</p>
                        <p>Wołodyjowski wstrzymał konia, bo od razu zrozumiał, że pewnie przyjdzie
                            do jakowegoś zajścia, a lubił z duszy takie rzeczy pan Michał; pan
                            Charłamp zaś zrównał się z nim i z początku nic nie mówił, sapał tylko i
                            wąsami srodze ruszał, widocznie szukając wyrazów — nakoniec ozwał
                            się:</p>
                        <p>— Czołem, czołem, panie dragan!</p>
                        <p>— Czołem, panie pocztowy.</p>
                        <p>— Jak waszmość śmiesz nazywać mnie pocztowym — pytał, zgrzytając zębami,
                            pan Charłamp — mnie towarzysza i rotmistrza? ha?</p>
                        <p>Pan Wołodyjowski począł podrzucać obuszek, który trzymał w ręku, całą
                            uwagę skupiwszy niby na to tylko, by po każdym młyńcu chwytać go za
                            rękojeść — i odrzekł, jakby od niechcenia:</p>
                        <p>— Bo po pętelce nie mogę poznać szarży.</p>
                        <p>— Waść całemu towarzystwu uwłaczasz, którego nie jesteś godzien.</p>
                        <p>— A to dlaczego? — pytał z głupia frant Wołodyjowski.</p>
                        <p>— Bo w cudzoziemskim autoramencie służysz.</p>
                        <p>— Uspokójże się waćpan — rzecze pan Michał — choć w dragonach służę,
                            przeciem jest towarzysz i to nie lekkiego, ale poważnego znaku pana
                            wojewody — <pb n="151"/>możesz tedy ze mną mówić, jak z równym, albo jak
                            z lepszym.<ref xml:id="cite_ref-18" target="#cite_note-18"
                            >[18]</ref></p>
                        <p>Pan Charłamp pomiarkował się trochę, poznawszy, iż nie z tak lekką, jak
                            mniemał, osobą ma do czynienia, ale nie przestał zębami zgrzytać, bo go
                            zimna krew pana Michała do jeszcze większej złości doprowadziła — więc
                            rzekł:</p>
                        <p>— Jak waćpan śmiesz mi w drogę włazić?</p>
                        <p>— Ej, widzę waszmość okazyi szukasz?</p>
                        <p>— Może i szukam i to ci powiem (tu pan Charłamp pochylił się do ucha pana
                            Michała i kończył cichszym głosem), żeć uszy obetnę, jeśli mi przy
                            pannie Annie będziesz zastępował drogę.</p>
                        <p>Pan Wołodyjowski znów począł podrzucać obuszek bardzo pilnie, jakby to
                            czas był właśnie na takową zabawę i ozwał się tonem perswazyi:</p>
                        <p>— Ej dobrodzieju, pozwól jeszcze pożyć — zaniechaj mnie!</p>
                        <p>— O nie! nic z tego! nie wymkniesz się! — rzekł pan Charłamp, chwytając
                            za rękaw małego rycerza.</p>
                        <p>— Ja się przecie nie wymykam — mówił łagodnie pan Michał — ale teraz na
                            służbie jestem i z ordynansem księcia pana mojego dążę. Puść waść rękaw,
                            puść, proszę cię, bo inaczej co mnie biednemu robić: chyba tym oto
                            obuchem w łeb zajadę i z konia zwalę.</p>
                        <p>Tu pokorny z początku głos Wołodyjowskiego tak <pb n="152"/>jakoś
                            zasyczał jadowicie, że pan Charłamp spojrzał z mimowolnem zdziwieniem na
                            małego rycerza i rękaw puścił.</p>
                        <p>— O! wszystko jedno! — rzekł — w Warszawie dasz mi pole, dopilnuję
                            cie!</p>
                        <p>— Nie będę się krył, wszelako jakże to nam bić się w Warszawie? raczże
                            mnie waszmość nauczyć! Nie bywałem tam jeszcze w życiu mojem, ja prosty
                            żołnierz, alem słyszał o sądach marszałkowskich, które za wydobycie
                            szabli pod bokiem króla, lub interrexa, gardłem karzą.</p>
                        <p>— Znać to, żeś waćpan w Warszawie nie bywał i żeś prostak, skoro się
                            sądów marszałkowskich boisz i nie wiesz, że w czasie bezkrólewia kaptur
                            sądzi, z którym sprawa łatwiejsza, a już o waścine uszy gardła mi nie
                            wezmą, bądź pewien.</p>
                        <p>— Dziękuję za naukę i często o instrukcyę poproszę, bo widzę, żeś waćpan
                            praktyk nielada i mąż uczony, a ja, jakom tylko infimę minorum
                            praktykował, ledwie adjectivum cum substantivo pogodzić umiem i gdybym
                            waćpana chciał, broń Boże, głupim nazwać, to tyle tylko wiem, że
                            powiedziałbym: stultus, a nie stulta, ani stultum.</p>
                        <p>Tu pan Wołodyjowski począł znów podrzucać obuszek, pan Charłamp zaś aż
                            zdumiał się, potem krew mu uderzyła do twarzy i szablę z pochwy
                            wyciągnął, ale w tem samem mgnieniu oka i mały rycerz, chwyciwszy
                            obuszek pod kolano, swoją błysnął. Przez chwilę patrzyli na się jak dwa
                            odyńce z rozwartemi nozdrzami i z płomieniami w oczach — lecz pan
                            Charłamp zmiarkował się pierwszy, iż z samym wojewodą przyszłoby mu mieć
                            sprawę, gdyby na jego oficera jadącego z <pb n="153"/>rozkazem napadł —
                            więc też i pierwszy szablisko napowrót schował.</p>
                        <p>— O! znajdę cię, taki synu! — rzekł.</p>
                        <p>— Znajdziesz, znajdziesz, boćwino! — rzekł mały rycerz.</p>
                        <p>I rozjechali się, jeden do kawalkaty, drugi do chorągwi, które znacznie
                            się przez ten czas zbliżyły, tak, iż z kłębów kurzawy dochodził już
                            tupot kopyt po twardym trakcie. Pan Michał wnet sprawił jazdę i piechotę
                            do porządnego pochodu i ruszył na czele. Po chwili przycłapał ku niemu
                            pan Zagłoba.</p>
                        <p>— Czego chciało od ciebie owo straszydło morskie? — spytał
                            Wołodyjowskiego.</p>
                        <p>— Pan Charłamp? Ej nic, wyzwał mnie na rękę.</p>
                        <p>— Masz tobie! — rzekł Zagłoba. — Na wylot cię swoim nosem przedziobie.
                            Bacz, panie Michale, gdy się będziecie bili, abyś największego nosa w
                            Rzeczypospolitej nie obciął, bo osobny kopiec trzebaby dla niego sypać.
                            Szczęśliwy wojewoda wileński! inni muszą podjazdy pod nieprzyjaciela
                            posyłać, a jemu ten towarzysz z daleka go zawietrzy. Ale za co cię
                            wyzwał?</p>
                        <p>— Za to, żem przy kolasce panny Anny Borzobohatej jechał.</p>
                        <p>— Ba! trzeba mu było powiedzieć, żeby się do pana Longina do Zamościa
                            udał. Tenby go dopiero poczęstował pieprzem z imbierem. Źle ten
                            boćwinkarz trafił i widać mniejsze ma szczęście od nosa.</p>
                        <p>— Nie mówiłem mu nic o panu Podbipięcie — rzekł Wołodyjowski — bo nużby
                            mnie zaniechał? Będę się na złość do Anusi z podwójnym ferworem zalecał,
                            chcę też mieć swoją uciechę. A co my w tej Warszawie będziem mieli
                            lepszego do roboty.</p>
                        <pb n="154"/>
                        <p>— Znajdziemy, znajdziemy, panie Michale — rzekł, mrugając oczyma,
                            Zagłoba. — Kiedy byłem za młodych lat deputatem do exakcyi od chorągwi,
                            w której służyłem, jeździło się po całym kraju, ale takiego życia jak w
                            Warszawie nigdzie nie znalazłem.</p>
                        <p>— Mówisz waćpan, że inne jak u nas na Zadnieprzu?</p>
                        <p>— Ej! co i mówić.</p>
                        <p>— Bardzom ciekaw — rzekł pan Michał. A po chwili dodał:</p>
                        <p>— A tak i temu boćwinkowi wąsy podetnę, bo ma zadługie.</p>
                    </div>
                    <pb n="155"/>
                    <div type="chapter">
                        <head>ROZDZIAŁ XI.</head>
                        <p>Upłynęło kilka tygodni. Szlachty na elekcyą zjeżdżało się coraz więcej. W
                            mieście dziesięćkrotnie zwiększyła się ludność, bo razem z tłumami
                            szlachty napływało tysiące kupców i bazarników z całego świata,
                            począwszy od Persyi dalekiej, aż do Anglii zamorskiej. Na Woli zbudowano
                            szopę dla senatu, a naokół bieliło się już tysiące namiotów, którymi
                            obszerne błonia całkiem okryte zostały. Nikt jeszcze nie umiał
                            powiedzieć, który z dwóch kandydatów, królewicz Kazimierz, kardynał, czy
                            Karol Ferdynand, biskup płocki, zostanie wybrany. Z obu stron wielkie
                            były starania i usilności. Puszczano w świat tysiące ulotnych pism,
                            opiewających zalety i wady pretendentów — obaj mieli stronników licznych
                            i potężnych. Po stronie Karola stał, jak wiadomo, książę Jeremi, tem
                            groźniejszy dla przeciwników, że zawsze prawdopodobnem było, iż
                            pociągnie za sobą rozmiłowaną w nim szlachtę, od której wszystko
                            ostatecznie zależało. Ale i Kazimierzowi sił nie brakło. Przemawiało za
                            nim starszeństwo, po jego stronie stawały wpływy kanclerza, na jego
                            stronę zdawał <!-- choice>
                                <orig>sie</orig>
                                --><corr>się</corr><!--
                            </choice --> przechylać prymas, za nim obstawała większość magnatów, z
                            których każden licznych miał klijentów, a między magnatami i książę
                            Dominik <pb n="156"/>Zasławski-Ostrogski, wojewoda sandomierski po
                            Piławcach zniesławion wprawdzie bardzo i nawet sądem zagrożony, ale
                            zawsze największy pan w całej Rzeczypospolitej, ba, nawet w całej
                            Europie, i mogący w każdej chwili niezmierny ciężar bogactw na szalę
                            swego kandydata przyrzucić.</p>
                        <p>Jednakże stronnicy Kazimierza gorzkie nieraz miewali chwile zwątpienia,
                            bo jako się rzekło, wszystko zależało od szlachty, która już od 4
                            października tłumnie obozowała pod Warszawą i nadciągała jeszcze
                            tysiącami ze wszystkich stron Rzeczypospolitej, a która w niezmiernej
                            większości opowiadała się przy księciu Karolu, pociągana urokiem imienia
                            Wiśniowieckiego i ofiarnością królewicza na cele publiczne. Królewicz
                            bowiem, pan gospodarny i zamożny, nie zawahał się w tej chwili poświęcić
                            znacznych kosztów na formowanie nowych regimentów wojsk, które pod
                            komendę Wiśniowieckiego miały być oddane. Kazimierz chętnie byłby
                            poszedł za jego przykładem i pewnie nie chciwość go wstrzymała, ale
                            właśnie przeciwnie, zbytnia hojność, której bezpośrednim skutkiem był
                            niedostatek i wieczny brak pieniędzy w skarbcu. Tymczasem obaj żywe
                            prowadzili rokowania. Codziennie latali posłańcy między Nieporętem a
                            Jabłonną. Kazimierz w imię swego starszeństwa i miłości braterskiej
                            zaklinał Karola, by ustąpił — biskup zaś opierał się, odpisywał, iż nie
                            godzi mu się gardzić szczęściem, które go spotkać może, „gdyż to
                            szczęście in liberis suffragiis Rzplitej i komu Pan obiecał“ — a
                            tymczasem czas płynął, sześciotygodniowy termin zbliżał się i razem z
                            nim groza kozacka, bo przyszły wieści, że Chmielnicki, porzuciwszy
                            oblężenie Lwowa, któren się po kilku <pb n="157"/>szturmach okupił,
                            stanął pod Zamościem i dzień i noc do tej ostatniej zasłony
                            Rzeczpospolitej szturmuje.</p>
                        <p>Mówiono również, że oprócz posłów, których Chmielnicki do Warszawy wysłał
                            z listem i oświadczeniem, iż jako szlachcic polski za Kazimierzem głos
                            daje, kryło się między tłumami szlachty i w samem mieście pełno
                            przebranej starszyzny kozackiej, której nikt rozpoznać nie umiał, bo
                            poprzybywali jako szlachta słuszna i zamożna, w niczem się od innych
                            elektorów, zwłaszcza z ziem ruskich, nie różniąc — nawet i mową. Jedni,
                            jak mówiono, poprzekradali się dla prostej ciekawości, aby się elekcyi i
                            Warszawie przypatrzeć, inni na przeszpiegi, dla zasiągnięcia wieści, co
                            o przyszłej wojnie mówią, ile wojsk myśli Rzplita wystawić i jakie na
                            zaciągi obmyśli fundusze? Może było i dużo prawdy w tem, co o owych
                            gościach mówiono, bo między starszyzną zaporoską wielu było zkozaczonych
                            szlachciców, którzy i łaciny nieco zarwali, a przeto nie było ich po
                            czem poznać, zresztą na dalekich stepach wogóle nie kwitła łacina i tacy
                            kniazie Kurcewicze nie umieli jej tak dobrze, jak Bohun i inni
                            atamani.</p>
                        <p>Ale gadania podobne, których pełno było i na polu elekcyjnem i w mieście,
                            wraz z wieściami o postępach Chmielnickiego i podjazdach
                            kozacko-tatarskich, które jakoby aż po Wisłę docierały, napełniały
                            niepokojem i trwogą dusze ludzkie, a nieraz stawały się przyczyną
                            tumultów. Dość było między zebraną szlachtą rzucić na kogo podejrzenie,
                            iż jest przebranym zaporożcem, aby go w jednej chwili, nim zdołał się
                            usprawiedliwić, rozniesiono w drobne strzępy na szablach. W ten sposób
                            ginąć mogli ludzie niewinni i powaga obrad była znieważana, zwłaszcza że
                            obyczajem ówczesnym niezbyt <pb n="158"/>przestrzegano i trzeźwości.
                            Kaptur postanowiony „propter securitatem loci” nie mógł sobie dać rady z
                            ciągłemi burdami, w których siekano się z lada powodu. Ale jeśli ludzi
                            statecznych, przejętych miłością dobra i spokoju, oraz
                            niebezpieczeństwem, jakie ojczyźnie groziło, martwiły owe tumulty,
                            siekaniny i pijatyki, natomiast i szałapuci, kosterzy i warchołowie
                            czuli się jakoby w swoim żywiole, uważali że to ich właśnie czas, ich
                            żniwo — i tem śmielej dopuszczali się różnych zdrożności.</p>
                        <p>Nie trzeba zaś mówić, że między nimi rej wodził pan Zagłoba, którą to
                            hegemonią zapewniła mu i wielka sława rycerska i nienasycone pragnienie,
                            poparte możnością picia, i język tak wyprawny, że żaden inny wyrównać mu
                            nie mógł, i wielka pewność siebie, której nic zachwiać nie zdołało.
                            Chwilami miewał on jednak napady „melankolii“ — wówczas zamykał się w
                            izbie lub w namiocie i nie wychodził, a jeśli wyszedł, bywał w
                            gniewliwym humorze, skłonny do zwady i bójki naprawdę. Zdarzyło się
                            nawet, iż w takiem usposobieniu poszczerbił mocno pana Duńczewskiego,
                            Rawianina, za to tylko, iż przechodząc o jego szablę zawadził. Pana
                            Michała tylko wówczas obecność znosił, przed którym uskarżał się, iż go
                            tęskność za panem Skrzetuskim i za „niebogą” trawi. „Opuściliśmy ją,
                            panie Michale, mawiał, wydaliśmy ją jako judasze w bezbożne ręce — już
                            wy mnie się waszem „nemine excepto” nie zasłaniajcie! Co się z nią
                            dzieje, panie Michale — powiedz?“</p>
                        <p>Napróżno pan Michał tłómaczył mu, że gdyby nie Piławce, toby „niebogi“
                            szukali, ale że teraz, gdy przegrodziła ich od niej cała potęga
                            Chmielnickiego, jest to rzecz niepodobna. Szlachcic nie dawał się
                            pocieszyć, tylko <pb n="159"/>w jeszcze większą pasyą wpadał, klnąc na
                            czem świat stoi <hi>pierzynę, dziecinę i łacinę</hi>.</p>
                        <p>Ale owe chwile smutku krótko trwały. Zwykle potem pan Zagłoba, jakoby
                            chcąc sobie wynagrodzić czas stracony, hulał i pił jeszcze więcej niż
                            zwykle; czas spędzał pod wiechami, w towarzystwie największych opojów,
                            lub stołecznych gamratek, w czem pan Michał wiernie dotrzymywał mu
                            towarzystwa.</p>
                        <p>Pan Michał, żołnierz i oficer wyborny, nie miał w sobie jednak na szeląg
                            tej powagi, jaką np. w Skrzetuskim wyrobiły nieszczęścia i cierpienie.
                            Obowiązek swój względem Rzeczypospolitej rozumiał Wołodyjowski w ten
                            sposób, że bił kogo mu kazano — o resztę nie dbał, na sprawach
                            publicznych się nie rozumiał; klęskę wojskową gotów był zawsze
                            opłakiwać, ale ani do głowy mu nie przyszło, że warcholstwo i tumulty
                            tyle są rzeczy publicznej szkodliwe, ile i klęski. Był to słowem młodzik
                            wietrznik, który, dostawszy się w szum stołeczny, utonął w nim po uszy i
                            przyczepił się jak oset do Zagłoby, bo ten był mu mistrzem w swawoli.
                            Jeździł więc z nim i między szlachtę, której przy kielichu niestworzone
                            rzeczy opowiadał Zagłoba, kaptując zarazem stronników dla królewicza
                            Karola, pił z nim razem, w potrzebie osłaniał go, kręcili się obaj i po
                            polu elekcyjnem i w mieście jak muchy w ukropie — i nie było kąta, do
                            któregoby nie wleźli. Byli i w Nieporęcie, i w Jabłonnie i na wszystkich
                            ucztach, obiadach u magnatów i pod wiechami, byli wszędy i uczestniczyli
                            we wszystkiem. Pana Michała świerzbiała młoda ręka, chciał się pokazać i
                            okazać zarazem, że szlachta ukraińska lepsza niż inna, a żołnierze
                            książęcy nad wszystkich. Więc jeździli umyślnie szukać awantur, między
                                <pb n="160"/>łęczycanów, jako do korda najsprawniejszych, a głównie
                            między partyzantów księcia Dominika Zasławskiego, ku którym obaj
                            szczególną czuli nienawiść. Zaczepiali tylko co znamienitszych rębajłów,
                            których sława była niezachwiana i ustalona, i z góry układali zaczepki.
                            „Waszmość dasz okazyą, mawiał pan Michał, a ja potem wystąpię”. Zagłoba,
                            biegły bardzo w szermierce i do pojedynku z bratem szlachcicem wcale nie
                            tchórz, nie zawsze zgadzał się na zastępstwo, zwłaszcza w zajściach z
                            Zasławczykami, ale gdy z jakim łęczyckim graczem przyszło mieć do
                            czynienia, poprzestawał na dawaniu okazyi, gdy zaś już szlachcic rwał
                            się do szabli i wyzywał, wtedy pan Zagłoba mawiał: „Mój mospanie! jużbym
                            też nie miał sumienia, gdybym na śmierć oczywistą waćpana narażał, sam
                            się z nim potykając; spróbuj się lepiej z tym to moim synalkiem i
                            uczniem, bo nie wiem, czy i jemu sprostasz.” Po takich słowach wysuwał
                            się pan Wołodyjowski ze swymi zadartymi wąsikami, zadartym nosem i miną
                            gapia i czy go przyjmowano, czy nie, puszczał się w taniec, a że
                            istotnie mistrz to był nad mistrzami, więc po kilku złożeniach kładł
                            zwykle przeciwnika. Takie to sobie obaj z Zagłobą wymyślali zabawy, od
                            których ich sława między niespokojnymi duchami i między szlachtą rosła,
                            ale szczególniej sława pana Zagłoby, bo mówiono: „Jeśli uczeń taki,
                            jakiż mistrz być musi”. Jednego tylko pana Charłampa Wołodyjowski
                            nigdzie przez długi czas odnaleźć nie mógł — myślał nawet, że go może na
                            Litwę napowrót w jakich sprawach wysłano.</p>
                        <p>W ten sposób zeszło sześć blizko tygodni, w czasie których i rzeczy
                            publiczne posunęły się znacznie naprzód. Wytężona walka między braćmi
                            kandydatami, zabiegi ich stronników, gorączka i wzbudzenie <pb n="161"
                            />namiętności w partyzantach, wszystko przeszło prawie bez śladu i
                            pamięci. Wiadomo już było wszystkim, że Jan Kazimierz będzie wybrany, bo
                            królewicz Karol bratu ustąpił i dobrowolnie zrzekł się kandydatury.
                            Dziwna rzecz, że w tej chwili wiele głos Chmielnickiego zaważył, gdyż
                            spodziewano się powszechnie, że podda się powadze króla, zwłaszcza
                            takiego, który w jego myśl obrany został. Jakoż te przewidywania
                            sprawdziły się w znacznej części. Za to dla Wiśniowieckiego, który ani
                            na chwilę, jak ongi Kato, nie przestawał upominać, aby owa zaporoska
                            Kartagina została zburzona — taki obrót rzeczy był nowym ciosem. Teraz
                            musiały już wejść na porządek spraw układy. Książę wiedział wprawdzie,
                            że te układy albo od razu nie doprowadzą do niczego, albo wkrótce siłą
                            rzeczy zostaną zerwane i widział wojnę w przyszłości, ale niepokój
                            ogarniał go na myśl, jaki będzie los tej wojny. Po układach uprawniony
                            Chmielnicki będzie jeszcze silniejszy, a Rzeczpospolita słabszą. I kto
                            poprowadzi jej wojska przeciw tak wsławionemu jak Chmielnicki wodzowi?
                            Zali nie przyjdą nowe klęski, nowe pogromy, które do ostatka siły
                            wyczerpią? Bo książę nie łudził się i wiedział, że jemu, najżarliwszemu
                            stronnikowi Karola, nie oddadzą buławy. Kazimierz obiecał wprawdzie
                            bratu, że jego stronników, tak jak i swoich, będzie miłował, Kazimierz
                            miał duszę wspaniałą — ale Kazimierz był stronnikiem polityki kanclerza
                            — kto inny więc weźmie buławę — nie książę — i biada Rzplitej, jeśli to
                            nie będzie wódz od Chmielnickiego bieglejszy. Na tę myśl podwójny ból
                            uciskał duszę Jeremiego — bo i obawa o przyszłość ojczyzny i to
                            nieznośne uczucie, jakie ma człowiek, który widzi, że zasługi jego będą
                            pominięte, że sprawiedliwość nie będzie mu oddana i że <pb n="162"/>inni
                            nad nim głowę podniosą. Nie byłby Jeremi Wiśniowieckim, gdyby nie był
                            dumnym. On czuł w sobie siły do dźwigania buławy — i na nią zasłużył —
                            więc cierpiał podwójnie.</p>
                        <p>Mówiono nawet między oficerami, że książę nie będzie czekał końca elekcyi
                            i że z Warszawy wyjedzie — ale nie była to prawda. Książę nietylko nie
                            wyjechał, ale odwiedził nawet królewicza Kazimierza w Nieporęcie, od
                            którego z niezmierną łaskawością został przyjęty, poczem wrócił do
                            miasta na dłuższy pobyt, którego wymagały sprawy wojskowe. Chodziło o
                            zyskanie środków na wojsko — o co pilnie nastawał książę. Przytem za
                            Karolowe pieniądze tworzyły się nowe regimenta dragonów i piechoty.
                            Jedne wysłano już na Ruś, drugie dopiero należało do ładu przyprowadzić.
                            W tym celu rozsyłał książę na wszystkie strony oficerów biegłych w
                            rzeczach organizacyi wojskowej, aby owe pułki przyprowadzali do
                            pożądanego stanu. Został wysłany Kuszel i Wierszułł, a wreszcie przyszła
                            kolej i na Wołodyjowskiego.</p>
                        <p>Pewnego dnia wezwano go przed oblicze księcia, któren taki mu dał
                            rozkaz:</p>
                        <p>— Pojedziesz waść na Babice i Lipków do Zaborowa, gdzie czekają konie dla
                            regimentu przeznaczone; tam je opatrzysz, wybrakujesz i zapłacisz panu
                            Trzaskowskiemu, a następnie przyprowadzisz je dla żołnierzy. Pieniądze
                            za tym moim kwitem, tu w Warszawie, od płatnika odbierzesz.</p>
                        <p>Pan Wołodyjowski wziął się raźno do roboty, pieniądze odebrał i tegoż
                            dnia obaj z Zagłobą ruszyli do Zaborowa, w samodziesięć, i z wozem,
                            który wiózł pieniądze. Jechali wolno, bo cała okolica z tamtej strony
                                <pb n="163"/>Warszawy roiła się od szlachty, służby, wozów i koni;
                            wioski aż po Babice były tak zapchane, że we wszystkich chałupach
                            mieszkali goście. Łatwo było i o przygodę w natłoku ludzi różnych
                            humorów — jakoż mimo największych starań i skromnego zachowania się, nie
                            uniknęli jej i dwaj przyjaciele.</p>
                        <p>Dojechawszy do Babic, ujrzeli przed karczmą kilkunastu szlachty, która
                            właśnie siadała na koń, aby jechać w swoją drogę. Dwa oddziały,
                            pozdrowiwszy się wzajemnie, już miały się pominąć, gdy nagle jeden z
                            jeźdźców spojrzał na pana Wołodyjowskiego i nie rzekłszy ani słowa,
                            puścił się rysią ku niemu.</p>
                        <p>— A tuś mi bratku! — zakrzyknął — chowałeś się, alem cię znalazł — nie
                            ujdziesz mi teraz! Hej! mości panowie! — zakrzyknął na swoich
                            towarzyszów — a czekajcie-no trocha! Mam temu oficerkowi coś powiedzieć,
                            i chciałbym, abyście świadkami moich słów byli.</p>
                        <p>Pan Wołodyjowski uśmiechnął się z zadowoleniem, bo poznał pana
                            Charłampa.</p>
                        <p>— Bóg mi świadkiem, żem się nie chował — rzekł — i sam waćpana szukałem,
                            aby się go zapytać, czyliś rankor jeszcze dla mnie zachował, ale cóż!
                            nie mogliśmy się spotkać.</p>
                        <p>— Panie Michale — szepnął Zagłoba — po służbie jedziesz!</p>
                        <p>— Pamiętam — mruknął Wołodyjowski.</p>
                        <p>— Stawaj do sprawy! — wrzeszczał Charłamp. — Mości panowie! obiecałem
                            temu młodzikowi, temu gołowąsowi, że mu uszy obetnę — i obetnę, jakem
                            Charłamp! oba, jakom Charłamp! Bądźcie świadkami waszmościowie, a ty,
                            młodziku, stawaj do sprawy!</p>
                        <pb n="164"/>
                        <p>— Nie mogę, jak mnie Bóg miły, nie mogę! — mówił Wołodyjowski — pofolguj
                            że mi wasze choć parę dni.</p>
                        <p>— Jakto, nie możesz? tchórz cię obleciał? Jeśli w tej chwili nie
                            staniesz, toć opłazuję, aż ci się dziadek i babka przypomni. O bąku! o
                            gzie jadowity, w drogę wchodzić umiesz, naprzykrzać się umiesz, językiem
                            kąsać umiesz, a do szabli cię niema!</p>
                        <p>Tu wmieszał się pan Zagłoba.</p>
                        <p>— Widzi mi się, że waszmość w piętkę gonisz — rzekł do Charłampa — i
                            bacz, żeby cię ten bąk naprawdę nie ukąsił, bo wtedy żadne plastry nie
                            pomogą. Tfu! do dyabła, czy nie widzisz, że ten oficer za służbą jedzie?
                            Spójrz na ten wóz z pieniądzmi, które do regimentu wieziemy, i zrozum,
                            do kaduka, iż strażując przy skarbie, ten oficer swoją osobą nie
                            rozporządza i pola dać ci nie może. Kto tego nie rozumie, ten kiep, nie
                            żołnierz. Pod wojewodą ruskim służym i nie takich bijaliśmy jak waćpan,
                            ale dziś nie można, a co się odwlecze, to nie uciecze.</p>
                        <p>— Jużci pewno, że kiedy z pieniędzmi jadą, to nie mogą — rzekł jeden z
                            towarzyszów Charłampa.</p>
                        <p>— A co mnie do ich pieniędzy! — krzyczał niepohamowany pan Charłamp —
                            niech mi pole daje, bo inaczej płazować zacznę.</p>
                        <p>— Pola dziś nie dam, ale parol kawalerski dam — rzekł pan Michał — że się
                            stawię za trzy lub cztery dni, gdzie chcecie, jak tylko sprawy po
                            służbie załatwię. A nie będziecie się waszmościowie tą obietnicą
                            kontentować, to każę cynglów ruszać, bo będę myślał, że nie ze szlachtą
                            i nie z żołnierzami, ale z rozbójnikami mam do czynienia. Wybierajcie
                            tedy, do wszystkich dyabłów, gdyż nie mam czasu tu stać!</p>
                        <pb n="165"/>
                        <p>Słysząc to, eskortujący dragoni zwrócili natychmiast rury muszkietów ku
                            napastnikom, a ten ruch, również jak i stanowcze słowa pana Michała,
                            widocznie wywarły wrażenie na towarzyszach pana Charłampa. „Już też
                            pofolguj, mówili mu, sameś żołnierz, wiesz co to służba, a to pewna, że
                            satysfakcyą otrzymasz, bo to śmiała jakaś sztuka, jak i wszyscy z pod
                            ruskich chorągwi. Pohamuj się — póki prosim.”</p>
                        <p>Pan Charłamp rzucał się jeszcze przez chwilę, ale wreszcie zmiarkował, że
                            albo towarzyszów rozgniewa, albo ich na niepewną walkę z dragonami
                            narazi — więc zwrócił się do Wołodyjowskiego i rzekł:</p>
                        <p>— Dajesz tedy parol, że się stawisz.</p>
                        <p>— Sam cię poszukam, choćby za to, że o taką rzecz dwa razy pytasz. Stawię
                            się w czterech dniach; dziś mamy środę, niechże będzie w sobotę po
                            południu, we dwie godzin. Obieraj miejsce.</p>
                        <p>— Tu w Babicach siła gości — rzekł Charłamp — mogłyby jakowe impedimenta
                            się zdarzyć. Niechże będzie tu obok w Lipkowie, tam już spokojniej i
                            mnie niedaleko, bo nasze kwatery w Babicach.</p>
                        <p>— A waćpanów taka sama będzie liczna kompania jak dziś? — pytał przezorny
                            Zagłoba.</p>
                        <p>— O, nie trzeba! — rzekł Charłamp — przyjadę tylko ja i panowie Sieliccy,
                            moi krewni. Waszmościowie też, spero, bez dragonów staniecie.</p>
                        <p>— Może u was w asystencyi wojskowej do pojedynku stają — rzekł pan Michał
                            — u nas niema takiej mody.</p>
                        <p>— Tedy w czterech dniach, w sobotę, w Lipkowie? — rzekł Charłamp. —
                            Znajdziem się przed karczmą, a teraz z Bogiem!</p>
                        <pb n="166"/>
                        <p>— Z Bogiem! — rzekł Wołodyjowski i Zagłoba.</p>
                        <p>Przeciwnicy rozjechali się spokojnie. Pan Michał był uszczęśliwiony z
                            przyszłej zabawy i obiecywał sobie zrobić prezent panu Longinowi z
                            obciętych wąsów petyhorca. Jechał więc w dobrej myśli do Zaborowa, gdzie
                            zastał i królewicza Kazimierza, któren tam na łowy przyjechał. Wszelako
                            pan Michał z daleka tylko widział przyszłego pana, bo śpieszył się. We
                            dwa dni sprawy ułatwił, konie obejrzał, zapłacił pana Trzaskowskiego,
                            wrócił do Warszawy i na termin, ba nawet o godzinę zawcześnie stanął w
                            Lipkowie, wraz z Zagłobą i panem Kuszlem, którego na drugiego świadka
                            zaprosił.</p>
                        <p>Zajechawszy przed karczmę, którą żyd trzymał, weszli do izby, aby gardła
                            trochę miodem przepłukać i przy szklenicy zabawiali się rozmową.</p>
                        <p>— Parchu, a pan jest w domu? — pytał karczmarza Zagłoba.</p>
                        <p>— Pan w mieście.</p>
                        <p>— A siła u was szlachty stoi w Lipkowie?</p>
                        <p>— U nas pusto. Jeden tylko pan stanął tu u mnie, i siedzi w alkierzu —
                            bogaty pan ze służbą i końmi.</p>
                        <p>— A czemu do dworu nie zajechał?</p>
                        <p>— Bo widać naszego pana nie zna. Zresztą dwór zamknięty od miesiąca.</p>
                        <p>— A może to Charłamp? — rzekł Zagłoba.</p>
                        <p>— Nie — rzekł Wołodyjowski.</p>
                        <p>— Ej! panie Michale, mnie się widzi, że to on.</p>
                        <p>— Co znowu!</p>
                        <p>— Pójdę, zajrzę, kto to jest. Żydzie, a dawno ten pan stoi?</p>
                        <p>— Dziś przyjechał, niema dwóch godzin.</p>
                        <p>— A nie wiesz skąd on jest?</p>
                        <pb n="167"/>
                        <p>— Nie wiem, ale musi być z daleka, bo konie miał zniszczone; ludzie
                            mówili, że z za Wisły.</p>
                        <p>— Czemu on tedy aż tu w Lipkowie stanął?</p>
                        <p>— Kto jego wie?</p>
                        <p>— Pójdę, zobaczę — powtórzył Zagłoba — może kto znajomy.</p>
                        <p>I zbliżywszy się do zamkniętych drzwi alkierza, zapukał w nie rękojeścią
                            i ozwał się:</p>
                        <p>— Mości panie, można wejść?</p>
                        <p>— A kto tam? — ozwał się głos ze środka.</p>
                        <p>— Swój — rzekł Zagłoba, uchylając drzwi. — Z przeproszeniem waszmości,
                            może nie w porę? — dodał, wsadzając głowę do alkierza.</p>
                        <p>Nagle cofnął się, drzwiami trzasnął, jakoby śmierć zobaczył. Na twarzy
                            jego malował się przestrach w połączeniu z największem zdumieniem, usta
                            otworzył i spoglądał obłąkanemi oczyma na Wołodyjowskiego i Kuszla.</p>
                        <p>— Co waćpanu jest? — pytał Wołodyjowski.</p>
                        <p>— Na rany Chrystusa! cicho! — rzekł Zagłoba — tam! Bohun!</p>
                        <p>— Kto? co się waści stało?</p>
                        <p>— Tam... Bohun!</p>
                        <p>Obaj oficerowie podnieśli się na równe nogi.</p>
                        <p>— Czy waść rozum stracił? Miarkuj się: kto?</p>
                        <p>— Bohun! Bohun!</p>
                        <p>— Nie może być?</p>
                        <p>— Jakom żyw! jak tu przed wami stoję, klnę się na Boga i wszystkich
                            świętych.</p>
                        <p>— Czegożeś się waść tak stropił? — rzekł Wołodyjowski. — Jeśli on tam
                            jest, to Bóg podał go w nasze ręce. Uspokój się waść. Jestżeś pewny, że
                            to on?</p>
                        <pb n="168"/>
                        <p>— Jako że z waćpanem mówię. Widziałem go, szaty przewdziewa.</p>
                        <p>— A on waćpana widział?</p>
                        <p>— Nie wiem, zdaje się, że nie.</p>
                        <p>Wołodyjowskiego oczy zaiskrzyły się jak węgle.</p>
                        <p>— Żydzie! — rzekł z cicha, kiwając gwałtownie ręką. — Chodź tu! Czy są
                            drzwi z alkierza?</p>
                        <p>— Niema, jeno przez tę izbę.</p>
                        <p>— Kuszel pod okno! — szepnął pan Michał. — O, już nam teraz nie
                            ujdzie!</p>
                        <p>Kuszel nie mówiąc ni słowa, wybiegł z izby.</p>
                        <p>— Przyjdź waćpan do siebie — rzekł Wołodyjowski. — Nie nad waścinym, ale
                            nad jego karkiem zguba wisi. Co on ci może uczynić? — nic.</p>
                        <p>— Ja też jeno ze zdziwienia nie mogę ochłonąć! — odparł Zagłoba, a w
                            duchu pomyślał: — Prawda! czego ja się mam bać? Pan Michał przy mnie —
                            niech się Bohun boi!</p>
                        <p>I nasrożywszy się okrutnie, chwycił za rękojeść szabli.</p>
                        <p>— Panie Michale, już on nie powinien nam ujść!</p>
                        <p>— Czy to jeno on? bo mi się jeszcze wierzyć nie chce. Coby on tu
                            robił?</p>
                        <p>— Chmielnicki go na przeszpiegi przysłał. To najpewniejsza rzecz! Czekaj,
                            panie Michale. Chwycimy go i postawimy kondycyą: albo kniaziównę odda,
                            albo zagrozimy mu, że go wydamy sprawiedliwości.</p>
                        <p>— Byle kniaziównę oddał, jechał go sęk!</p>
                        <p>— Ba, ale czy nas nie za mało? dwóch i Kuszel trzeci? Będzie on się
                            bronił, jak wściekły, a ludzi też ma kilku.</p>
                        <pb n="169"/>
                        <p>— Charłamp z dwoma przyjedzie — będzie nas sześciu! dość! — cyt!</p>
                        <p>W tej chwili otworzyły się drzwi i Bohun wszedł do izby.</p>
                        <p>Nie musiał on poprzednio dostrzedz zaglądającego do alkierza Zagłoby,
                            gdyż teraz na jego widok drgnął nagle i jakoby płomień przeleciał mu
                            przez oblicze, a ręka z szybkością błyskawicy spoczęła na głowni szabli
                            — ale wszystko to trwało jedno mgnienie oka. Wnet ów płomień zgasł w
                            jego twarzy, która jednak przybladła nieco.</p>
                        <p>Zagłoba patrzył nań i nie mówił nic — ataman również stał milczący; w
                            izbie słyszałbyś przelatującą muchę — i ci dwaj ludzie, których losy
                            plątały się w tak dziwny sposób, udawali w tej chwili, że się nie
                            znają.</p>
                        <p>Trwało to dość długo. Panu Michałowi wydawało się, że upływają wieki
                            całe.</p>
                        <p>— Żydzie — rzekł nagle Bohun — daleko stąd do Zaborowa?</p>
                        <p>— Niedaleko — odparł żyd. — Wasza mość zaraz jedzie?</p>
                        <p>— Tak jest — rzekł Bohun i skierował się ku drzwiom izby, wiodącym do
                            sieni.</p>
                        <p>— Za pozwoleniem — zabrzmiał głos Zagłoby.</p>
                        <p>Watażka zatrzymał się od razu, jakby w ziemię wrósł, i zwróciwszy się ku
                            Zagłobie, wpił w niego swe czarne, straszne źrenice.</p>
                        <p>— Czego waść życzysz? — spytał krótko.</p>
                        <p>— Ej, bo mnie się zdaje, że my się skądciś znamy. A czy my się to nie na
                            weselu w chutorze, na Rusi widzieli?</p>
                        <pb n="170"/>
                        <p>— A tak jest! — rzekł hardo watażka, kładąc znowu rękę na głowni.</p>
                        <p>— Jak zdrowie służy? — pytał Zagłoba. — Bo waćpan tak jakoś nagle wtedy z
                            chutoru wyjechał, że i pożegnać się nie miałem czasu.</p>
                        <p>— A waszmość tego żałował?</p>
                        <p>— Pewnie, że żałowałem, bylibyśmy potańcowali; kompania się zwiększyła.
                            (Tu pan Zagłoba wskazał na Wołodyjowskiego). Właśnie ten oto kawaler
                            nadjechał, który radby się był z waścią bliżej poznać.</p>
                        <p>— Dość tego! — krzyknął pan Michał, wstając nagle — zdrajco, aresztuję
                            cię!</p>
                        <p>— A to jakiem prawem? — spytał ataman, podnosząc dumnie głowę.</p>
                        <p>— Boś buntownik, wróg Rzeczypospolitej i na przeszpiegi tu
                            przyjechałeś.</p>
                        <p>— A waść coś za jeden?</p>
                        <p>— O! nie będę się tobie wywodził, ale mi się nie wymkniesz!</p>
                        <p>— Zobaczymy! — rzekł Bohun. — Nie wywodziłbym się i ja waszmości ktom
                            jest, gdybyś mnie jako żołnierz na szable wyzwał, ale skoro aresztem
                            grozisz, to ci się wywiodę: oto jest list, który od hetmana zaporoskiego
                            do królewicza Kazimierza wiozę i nie znalazłszy go w Nieporęcie, do
                            Zaborowa z nim jadę. Jakże to mnie będziesz teraz aresztował?</p>
                        <p>To rzekłszy, Bohun spojrzał dumnie i szydersko na Wołodyjowskiego, a pan
                            Michał zmieszał się bardzo, jak ogar, który czuje, że mu się zwierzyna
                            wymyka, i nie wiedząc, co ma począć, zwrócił pytający wzrok na Zagłobę.
                            Nastała ciężka chwila milczenia.</p>
                        <p>— Ha! — rzekł Zagłoba — trudno! Skoro jesteś <pb n="171"/>posłańcem, tedy
                            cię już aresztować nie możemy, ale z szablą się temu oto kawalerowi nie
                            nadstawiaj, bo jużeś raz przed nim umykał, aż ziemia jęczała.</p>
                        <p>Twarz Bohuna powlokła się purpurą, bo w tej chwili poznał
                            Wołodyjowskiego. Wstyd i zraniona duma zagrały naraz w nieustraszonym
                            watażce. Wspomnienie to ucieczki paliło go, jak ogień. Była to jedyna
                            niestarta plama na jego sławie mołojeckiej, którą nad życie, nad
                            wszystko kochał.</p>
                        <p>A nieubłagany Zagłoba ciągnął dalej z zimną krwią:</p>
                        <p>— Ledwieś i hajdawerków nie zgubił, aż litość tego kawalera tknęła i
                            życie ci darował. Tfu! mości mołojcze, białogłowską masz twarz, ale i
                            białogłowskie serce. Byłeś odważny ze starą kniaziówną i z dzieciuchem
                            kniaziem, ale z rycerzem dudy w miech! Listy tobie wozić, panny porywać,
                            nie na wojnę chodzić. Jak mnie Bóg miły, na własne oczy widziałem, jak
                            hajdawerki oblatywały. Tfu! tfu! Ot i teraz o szabli gadasz, bo list
                            wieziesz. Jakże to nam się z tobą potykać, gdy tem pismem się
                            zasłaniasz? Piasek w oczy, piasek w oczy, mości mołojcze! Chmiel dobry
                            żołnierz, Krzywonos dobry, ale wielu jest między kozactwem
                            drapichrustów.</p>
                        <p>Bohun posunął się nagle ku panu Zagłobie, a pan Zagłoba zasunął się
                            również szybko za pana Wołodyjowskiego tak, że dwaj młodzi rycerze
                            stanęli przed sobą oko w oko.</p>
                        <p>— Nie od strachu ja przed waćpanem uciekał, ale by ludzi ratować — mówił
                            Bohun.</p>
                        <p>— Nie wiem dla jakich tam przyczyn umykałeś, ale wiem, żeś umykał —
                            rzecze pan Michał.</p>
                        <p>— Wszędy dam waści pole, choćby tu zaraz.</p>
                        <pb n="172"/>
                        <p>— Wyzywasz mnie? — pytał, przymrużając oczy, Wołodyjowski.</p>
                        <p>— Ty mnie sławę mołojecką wziął, ty mnie pohańbił! mnie twojej krwi
                            potrzeba.</p>
                        <p>— To i zgoda — rzekł Wołodyjowski.</p>
                        <p>— Volenti non fit iniuria — dodał Zagłoba. — Ale któż królewiczowi list
                            odda?</p>
                        <p>— Niechże was głowa o to nie boli; to moja sprawa!</p>
                        <p>— Bijcie się tedy, kiedy nie może być inaczej — mówił Zagłoba. — Gdyby ci
                            się też poszczęściło, mości watażko, z tym oto kawalerem — bacz, że ja
                            drugi staję. A teraz chodź, panie Michale, przed sień, mam coś pilnego
                            powiedzieć.</p>
                        <p>Dwaj przyjaciele wyszli i odwołali Kuszla z pod okna alkierza, poczem
                            Zagłoba rzekł:</p>
                        <p>— Mości panowie, zła nasza sprawa. On naprawdę ma list do królewicza —
                            zabijemy go, to kryminał. Pomnijcie, że kaptur „propter securitatem
                            loci” w dwóch milach od pola elekcyi sądzi — a to wszakże quasi poseł!
                            Ciężka sprawa! Musimy się chyba potem gdzie schować, albo może książę
                            nas osłoni — inaczej może być źle. A znowu puszczać go wolno — jeszcze
                            gorzej. Jedyna to sposobność oswobodzenia naszej niebogi. Gdy go nie
                            będzie na świecie, łatwiej ją odszukamy. Bóg sam widocznie chce jej i
                            Skrzetuskiemu pomódz — ot, co jest! Radźmy, mości panowie.</p>
                        <p>— Waść przecie znajdziesz jaki fortel? — rzekł Kuszel.</p>
                        <p>— Już to przez mój fortel sprawiłem, że on sam nas wyzwał. Ale trzeba
                            świadków, obcych ludzi. Moja myśl jest, aby na Charłampa zaczekać. Biorę
                            to na <pb n="173"/>siebie, że on pierwszeństwa ustąpi i w potrzebie
                            będzie świadczył, jakośmy zostali wyzwani i musieliśmy się bronić.
                            Trzeba się też i od Bohuna wywiedzieć lepiej, gdzie dziewczynę ukrył.
                            Jeśli ma zginąć, nic mu po niej — może powie, gdy go zaklniemy. A nie
                            powie — to i tak lepiej, by nie żył. Trzeba wszystko przezornie i
                            roztropnie czynić. Głowa pęka, mości panowie.</p>
                        <p>— Któż się będzie z nim bił? — pytał Kuszel.</p>
                        <p>— Pan Michał pierwszy, ja drugi — rzekł Zagłoba.</p>
                        <p>— A ja trzeci.</p>
                        <p>— Nie może być — przerwał pan Michał — ja się jeden biję i na tem koniec.
                            Położy mnie, to jego szczęście — niechże jedzie zdrów.</p>
                        <p>— O! jam mu już zapowiedział — rzekł Zagłoba — ale jeśli tak
                            waszmościowie postanowicie, to ustąpię.</p>
                        <p>— No, jego wola, czy i z waćpanem ma się bić, ale więcej z nikim.</p>
                        <p>— Chodźmy tedy do niego.</p>
                        <p>— Chodźmy.</p>
                        <p>Poszli — i zastali Bohuna w głównej izbie popijającego miód. Watażka już
                            był spokojny zupełnie.</p>
                        <p>— Posłuchajno waćpan — rzekł Zagłoba — bo to są ważne sprawy, o których
                            chcemy z tobą pomówić. Waćpan wyzwałeś tego kawalera — dobrze, ale
                            trzeba ci wiedzieć, że skoro posłujesz, to cię prawo broni, boć do
                            politycznego narodu, nie między dzikie bestye przyjechałeś. Owóż nie
                            możemy ci dać pola inaczej, chyba przy świadkach zapowiesz, żeś sam z
                            własnej ochoty wyzwał. Przyjedzie tu kilku szlachty, z którymi mieliśmy
                            się pojedynkować — przed nimi to oświadczysz — my zaś damy ci kawalerski
                            parol, że jeślić się poszczęści <pb n="174"/>z panem Wołodyjowskim, tedy
                            odjedziesz wolno i nikt ci nie będzie stawiał przeszkód, chyba że
                            jeszcze ze mną zmierzyć się zechcesz.</p>
                        <p>— Zgoda — rzekł Bohun. — Powiem przy owej szlachcie i ludziom moim
                            zapowiem, aby list odwieźli i Chmielnickiemu powiedzieli, jeśli zginę,
                            że ja sam wyzwał. A poszczęści mnie Bóg z tym kawalerem sławę mołojecką
                            odzyskać, tak i waćpana jeszcze potem na szabelki poproszę.</p>
                        <p>To rzekłszy, spojrzał Zagłobie w oczy, a Zagłoba zmieszał się nieco,
                            kaszlnął, splunął i odrzekł:</p>
                        <p>— Zgoda. Gdy się z tym moim uczniem popróbujesz, poznasz, jaką ze mną
                            będziesz miał robotę. Ale mniejsza z tem. Jest drugie punctum
                            ważniejsze, w którem do sumienia twego się odwołujemy, gdyż luboś kozak,
                            chcemy cię jako kawalera traktować. Waćpan porwałeś kniaziównę Helenę
                            Kurcewiczównę, narzeczoną naszego towarzysza i przyjaciela, i trzymasz
                            ją w ukryciu. Wiedz, że gdybyśmy cię o to zapozwali, nicby ci nie
                            pomogło, że cię Chmielnicki posłem swoim kreował, bo to jest raptus
                            puellae, gardłowa sprawa, któraby tu wnet sądzona była. Ale gdy do bitwy
                            masz iść i możesz zginąć, wejdź w siebie, co się z tą niebogą stanie,
                            gdy zginiesz? Żali jej zła i zguby chcesz ty, który ją miłujesz? zali ją
                            pozbawisz opieki, na hańbę i nieszczęście wydasz? zali katem jej i po
                            śmierci jeszcze chcesz zostać?</p>
                        <p>Tu głos pana Zagłoby zabrzmiał niezwykłą mu powagą, a Bohun pobladł — i
                            pytał:</p>
                        <p>— Czego wy odemnie chcecie?</p>
                        <p>— Wskaż nam miejsce jej uwięzienia, abyśmy na wypadek twojej śmierci
                            mogli ją odnaleźć i <pb n="175"/>narzeczonemu oddać. Bóg będzie miał
                            litość nad twoją duszą, jeśli to uczynisz.</p>
                        <p>Watażka wsparł głowę na dłoniach i zamyślił się głęboko, a trzej
                            towarzysze pilnie śledzili zmiany w tej ruchliwej twarzy, która nagle
                            oblała się takim smutkiem tkliwym, jakby na niej nigdy gniew, ani
                            wściekłość, ani żadne srogie uczucia nie grały i jakby ten człowiek
                            tylko do kochania i tęsknoty był stworzony. Długi czas trwało milczenie,
                            aż wreszcie przerwał je głos Zagłoby, który drżał, mówiąc następne
                            słowa:</p>
                        <p>— Jeżeliś zaś ją już pohańbił, niechże cię Bóg potępi, a ona niech choć w
                            klasztorze znajdzie schronienie...</p>
                        <p>Bohun podniósł oczy wilgotne, roztęsknione i tak mówił:</p>
                        <p>— Jeśli ja ją pohańbił? Ot! nie wiem jak wy miłujecie, panowie szlachta,
                            rycerze i kawalery, ale ja kozak, ja ją w Barze od śmierci i hańby
                            ochronił, a potem w pustynię wywiózł — i tam jak oka w głowie pilnował,
                            palca na nią nie skrzywił, do nóg padał i czołem bił, jak przed obrazem.
                            Kazała precz iść, tak poszedł — i nie widział jej więcej, bo wojna-matka
                            trzymała.</p>
                        <p>— Bóg to waści na sądzie policzy! — rzekł, odetchnąwszy głęboko, Zagłoba.
                            — Ale zali ona tam bezpieczna? Tam Krzywonos i Tatary!</p>
                        <p>— Krzywonos pod Kamieńcem leży, a mnie do Chmielnickiego posłał pytać,
                            czy pod Kudak ma iść — i już pewno poszedł, a tam, gdzie ona jest, niema
                            ni kozaków, ni Lachów, ni Tatarów — ona tam bezpieczna.</p>
                        <p>— Gdzie ona tedy?</p>
                        <p>— Słuchajcie, panowie Lachy! Niech będzie jak chcecie — powiem ja wam,
                            gdzie ona jest i wydać ją <pb n="176"/>każę, ale za to wy mnie dajcie
                            kawalerski wasz parol, że jeśli mnie Bóg poszczęści, tak wy nie
                            będziecie już jej szukać. Wy za siebie przyrzeczecie i za pana
                            Skrzetuskiego, a ja wam powiem.</p>
                        <p>Trzej przyjaciele spojrzeli po sobie:</p>
                        <p>— My tego nie możem uczynić! — rzekł Zagłoba.</p>
                        <p>— O, jako żywo nie możem! — wykrzyknęli Kuszel i Wołodyjowski.</p>
                        <p>— Tak? — rzekł Bohun i brwi jego ściągnęły się, a oczy zaiskrzyły. —
                            Czemuż to wy, panowie Lachy, nie możecie tego uczynić?</p>
                        <p>— Bo pan Skrzetuski jest nieobecny, a oprócz tego wiedz o tem, że żaden z
                            nas szukać jej nie przestanie, choćbyś i pod ziemię ją ukrył.</p>
                        <p>— Tak wyby taki targ ze mną uczynili: ty kozacze duszę oddaj, a my tobie
                            szablą! O nie doczekacie! A co to wy myśleli, że u mnie szabla kozacka
                            nie ze stali? — że już nademną, jak krucy nad ścierwem, kraczecie? A
                            czemu to mnie ginąć, nie wam? Wam trzeba mojej krwi, a mnie waszej!
                            zobaczymy, kto czyjej dostanie.</p>
                        <p>— Więc nie powiesz?</p>
                        <p>— A poco mnie mówić? — Na pohybelże wam wszystkim!</p>
                        <p>— Na pohybel tobie! Warteś, by cię na szablach roznieść.</p>
                        <p>— Spróbujcie — rzekł watażka, wstając nagle.</p>
                        <p>Kuszel i Wołodyjowski porwali się również z ławy.</p>
                        <p>Groźne spojrzenia poczęły się krzyżować, wezbrane gniewem piersi
                            oddychały mocniej i nie wiadomo, do czegoby było doszło, gdyby nie
                            Zagłoba, który spojrzawszy w okno, wykrzyknął:</p>
                        <p>— Charłamp ze świadkami przyjechał!</p>
                        <pb n="177"/>
                        <p>Jakoż po chwili rotmistrz petyhorski, wraz z dwoma towarzyszami, panami
                            Sielickimi, weszli do izby. Po pierwszych powitaniach, Zagłoba wziął ich
                            na stronę i począł rzecz wyłuszczać.</p>
                        <p>A prawił tak wymownie, że wnet przekonał, zwłaszcza iż zapewnił, że pan
                            Wołodyjowski prosi tylko o krótką zwłokę i wnet po walce z kozakiem
                            stanąć jest gotów. Tu pan Zagłoba począł opowiadać, jak stara i straszna
                            jest nienawiść wszystkich żołnierzy księcia do Bohuna, jako on jest
                            wrogiem całej Rzeczypospolitej i jednym z najokrutniej szych
                            rebelizantów, wreszcie jak kniaziównę porwał, pannę ze szlacheckiego
                            domu i narzeczoną szlachcica, któren jest zwierciadłem wszystkich cnót
                            rycerskich. „A gdy waszmościowie szlachtą jesteście i do braterstwa się
                            poczuwacie, wspólna tedy to jest nasza krzywda, którą się stanowi całemu
                            w osobie jednego wyrządza — zali więc ścierpicie, aby nie została
                            pomszczona?“</p>
                        <p>Pan Charłamp czynił w początku trudności i mówił, że skoro tak jest, to
                            należy Bohuna natychmiast rozsiekać, „a pan Wołodyjowski niechaj po
                            staremu ze mną staje”. Musiał mu na nowo tłómaczyć pan Zagłoba, dlaczego
                            to nie może być i że nawet nie po rycersku byłoby w tylu na jednego
                            napadać. Szczęściem pomogli mu panowie Sieliccy, obaj ludzie rozsądni i
                            stateczni, aż dał się nakoniec uparty Litwin przekonać, i na zwłokę
                            zezwolił.</p>
                        <p>Tymczasem Bohun poszedł do swoich ludzi i powrócił z esaułem
                            Eljaszeńkiem, któremu zapowiedział, jako do bitwy dwóch szlachty wyzwał,
                            poczem powtórzył głośno to samo wobec pana Charłampa i panów
                            Sielickich.</p>
                        <pb n="178"/>
                        <p>— My zaś oświadczamy — rzekł Wołodyjowski — iż jeśli wyjdziesz zwycięzcą
                            z walki ze mną, tedy od woli twej zależy, czy jeszcze zechcesz bić się z
                            panem Zagłobą, a w żadnym razie nikt więcej cię nie będzie wyzywał, ani
                            też kupą na cię nie napadną, i odjedziesz gdzie zechcesz — na co parol
                            kawalerski dajem i waszmościów teraz przybyłych prosimy, aby ze swej
                            strony także to przyrzekli.</p>
                        <p>— Przyrzekamy — rzekli uroczyście Charłamp i dwaj Sieliccy.</p>
                        <p>Wówczas Bohun wręczył list Chmielnickiego do królewicza Eljaszeńce i
                            rzekł:</p>
                        <p>— Ty ceje pyśmo korolewiczu widdasz i koły ja pohybnu, tak ty skażesz i
                            jomu i Chmielnickomu, szczo moja wyna buła, i szczo ne zdradoju mene
                            zabyły.</p>
                        <p>Zagłoba, któren pilne miał oko na wszystko, zauważył, że na ponurej
                            twarzy Eljaszenki nie odbił się najmniejszy niepokój — widać zbyt był
                            pewny swego atamana.</p>
                        <p>Tymczasem Bohun zwrócił się dumnie do szlachty.</p>
                        <p>— No, komu śmierć, komu życie — rzekł. — Możem iść.</p>
                        <p>— Czas, czas! — odrzekli wszyscy — zasadzając poły od kontuszów za pasy i
                            biorąc pod pachy szable.</p>
                        <p>Wyszli przed karczmę i skierowali się ku rzeczce, która płynęła śród
                            zarośli głogów, dzikich róż, tarek i choiny. Listopad postrącał
                            wprawdzie liść z krzewin, ale gęstwa była tak zbita, że czerniała jakoby
                            wstęga kiru, het przez puste pola aż ku lasom. Dzień był wprawdzie
                            blady, ale pogodny tą melancholiczną pogodą jesieni, pełną słodyczy.
                            Słońce bramowało łagodnie złotem obnażone gałęzie drzew i rozświecało
                            żółte wydmy <pb n="179"/>piasczyste, ciągnące się nieco opodal prawego
                            brzegu rzeczki. Zapaśnicy i ich świadkowie szli właśnie ku owym
                            wydmom.</p>
                        <p>— Tam się zatrzymamy — rzekł Zagłoba.</p>
                        <p>— Zgoda — odpowiedzieli wszyscy.</p>
                        <p>Zagłoba coraz był niespokojniejszy, nakoniec zbliżył się do
                            Wołodyjowskiego i szepnął:</p>
                        <p>— Panie Michale...</p>
                        <p>— A co?</p>
                        <p>— Na miłość Boską, panie Michale, starajże się! W twojem teraz ręku los
                            Skrzetuskiego, wolność kniaziówny, twoje własne życie i moje, bo broń
                            Boże na ciebie przygody, ja sobie z tym zbójem nie dam rady.</p>
                        <p>— To czemuś go waść wyzywał?</p>
                        <p>— Słowo się rzekło. Ufałem w ciebie, panie Michale, ale ja już stary,
                            oddech mam krótki, zatyka mnie, a ten gładysz może skakać jak cyga.
                            Cięty to ogar, panie Michale.</p>
                        <p>— Postaram się — rzekł mały rycerz.</p>
                        <p>— Boże ci dopomóż. Nie trać ducha!</p>
                        <p>— Zaś tam!</p>
                        <p>W tej chwili zbliżył się ku nim jeden z panów Sielickich.</p>
                        <p>— Cięta jakaś sztuka ten wasz kozak — <!-- choice>
                                <orig>szepnął</orig>
                                --><corr>szepnął.</corr><!--
                            </choice --> — Tak sobie z nami poczyna, jak równy, jeśli nie jak lepszy.
                            Hu! co za fantazya! musiała się jego matka na jakiego szlachcica
                            zapatrzeć.</p>
                        <p>— E! — rzekł Zagłoba — prędzej się jaki szlachcic na jego matkę
                            zapatrzył.</p>
                        <p>— I mnie się tak widzi — rzekł Wołodyjowski.</p>
                        <p>— Stawajmy! — zawołał nagle Bohun.</p>
                        <p>— Stawajmy, stawajmy!</p>
                        <pb n="180"/>
                        <p>Stanęli. Szlachta półkolem. Wołodyjowski i Bohun naprzeciw siebie.</p>
                        <p>Wołodyjowski, jako to człowiek w takich rzeczach wytrawny, choć młody,
                            naprzód nogą piasek zmacał, czy twardy, poczem rzucił okiem naokoło,
                            chcąc wszystkie nierówności gruntu poznać, i widać było, że sprawy wcale
                            nie lekceważył. Przecie przychodziło mu mieć do czynienia z rycerzem na
                            całą Ukrainę najsławniejszym, o którym lud pieśni śpiewał i którego imię
                            — jak Ruś szeroka — aż do Krymu było znane. Pan Michał, prosty porucznik
                            dragonów, wiele sobie po owej walce obiecywał, bo albo śmierć sławną,
                            albo równie sławne zwycięstwo, więc niczego nie zaniedbał, aby się
                            godnym takiego przeciwnika okazać. Dlatego niezwykłą także miał w twarzy
                            powagę, którą dojrzawszy, Zagłoba aż przeląkł się. „Traci fantazyą —
                            pomyślał — już po nim, a zatem i po mnie!“</p>
                        <p>Tymczasem Wołodyjowski, zbadawszy dokładnie grunt, począł odpinać
                            kurtę.</p>
                        <p>— Chłodno jest — rzekł — ale się rozgrzejemy.</p>
                        <p>Bohun poszedł za jego przykładem i zrzucili obaj zwierzchnie ubranie tak,
                            że pozostali tylko w hajdawerach i w koszulach — następnie poczęli
                            zawijać na prawej ręce rękawy.</p>
                        <p>Ale jakżeż marnie wyglądał mały pan Michał przy rosłym i silnym atamanie!
                            prawie go nie było widać. Świadkowie z niepokojem spoglądali na szeroką
                            pierś kozaka, na olbrzymie muskuły, widne z pod zawiniętego rękawa,
                            podobne do sęków i węzłów. Zdawało się, iż to mały kogucik staje do
                            walki z potężnym jastrzębiem stepowym. Nozdrza Bohuna rozwarły się,
                            jakby zawczasu krew wietrząc, twarz skróciła się mu tak, iż czarna
                            grzywa zdawała się do brwi sięgać, i szabla drgała mu <pb n="181"/>w
                            ręku — oczy drapieżne utkwił w przeciwnika i czekał komendy.</p>
                        <p>A pan Wołodyjowski spojrzał jeszcze pod światło na ostrze szabli, ruszył
                            żółtymi wąsikami i stanął w pozycyi.</p>
                        <p>— Jatki tu proste będą! — mruknął do Sielickiego Charłamp.</p>
                        <p>Wtem zabrzmiał trochę drżący głos Zagłoby:</p>
                        <p>— W imię Boże, zaczynajcie!</p>
                    </div>
                    <pb n="182"/>
                    <div type="chapter">
                        <head>ROZDZIAŁ XII.</head>
                        <p>Świsnęły szable i ostrze szczęknęło o ostrze. Wnet zmienił się plac boju,
                            bo Bohun natarł z taką wściekłością, że pan Wołodyjowski uskoczył w tył
                            kilka kroków i świadkowie również musieli się cofnąć. Błyskawicowe
                            zygzaki szabli Bohuna były tak szybkie, że przerażone oczy obecnych nie
                            mogły za nimi nadążyć — zdało im się, że pan Michał całkiem jest nimi
                            otoczony, pokryty i że Bóg jeden chyba zdoła go wyrwać z pod tej
                            nawałności piorunów. Ciosy zlały się w jeden nieustający świst, pęd
                            poruszanego powietrza uderzał o twarze. Furya watażki wzrastała:
                            ogarniał go dziki szał bojowy i parł przed sobą Wołodyjowskiego jak
                            huragan — a mały rycerz cofał się ciągle i tylko się bronił: wyciągnięta
                            jego prawica nie poruszała się prawie wcale, dłoń tylko sama zataczała
                            bez ustanku małe, ale szybkie jak myśl półkola, i chwytał szalone cięcia
                            Bohunowe, ostrze podstawiał pod ostrze, odbijał i znów się zasłaniał i
                            jeszcze się cofał, oczy utkwił w oczach kozaka i śród wężowych błyskawic
                            wydawał się spokojny, jeno na policzki wystąpiły mu plamy czerwone.</p>
                        <p>Pan Zagłoba przymknął oczy — i słyszał tylko cios za ciosem, zgrzyt za
                            zgrzytem.</p>
                        <pb n="183"/>
                        <p>— Broni się jeszcze! — pomyślał.</p>
                        <p>— Broni się jeszcze! — szeptali panowie Sieliccy i Charłamp.</p>
                        <p>— Już przyparty do wydmy — dodał cicho Kuszel.</p>
                        <p>Zagłoba znów otworzył oko i spojrzał.</p>
                        <p>Plecy Wołodyjowskiego opierały się prawie o wydmę, ale widocznie nie był
                            dotąd ranny, jeno rumieńce na jego twarzy stały się żywsze, a kilka
                            kropel potu wystąpiło mu na czoło.</p>
                        <p>Serce Zagłoby zabiło nadzieją.</p>
                        <p>— Przecie i z pana Michała gracz nad gracze — pomyślał — a i tamten znuży
                            się nareszcie.</p>
                        <p>Jakoż twarz Bohuna stała się blada, pot perlił mu także czoło, ale opór
                            podniecał tylko jego wściekłość: białe kły błysnęły mu z pod wąsów, a z
                            piersi wydobywało się chrapanie wściekłości.</p>
                        <p>Wołodyjowski nie spuszczał go z oka i bronił się ciągle.</p>
                        <p>Nagle, poczuwszy za sobą wydmę, zebrał się w sobie — już patrzącym zdało
                            się, że padł, a on tymczasem pochylił się, skurczył, przysiadł — i
                            rzucił całą swoją osobą, niby kamieniem, w pierś kozaka.</p>
                        <p>— Atakuje! — wykrzyknął Zagłoba.</p>
                        <p>— Atakuje! — powtórzyli inni.</p>
                        <p>Tak było w istocie: watażka cofał się teraz, a mały rycerz, poznawszy już
                            całą siłę przeciwnika, nacierał tak żwawo, że świadkom dech zamarł w
                            piersi; widocznie poczynał się rozgrzewać — małe oczki sypały skry;
                            przysiadał i zrywał się, zmieniał w jednem mgnieniu pozycye, zataczał
                            kręgi naokół watażki i zmuszał go do obracania się na miejscu.</p>
                        <p>— O mistrz! o mistrz! — wołał Zagłoba.</p>
                        <pb n="184"/>
                        <p>— Zginiesz! — ozwał się nagle Bohun.</p>
                        <p>— Zginiesz! — odpowiedział jak echo Wołodyjowski.</p>
                        <p>Wtem kozak sztuką, najbieglejszym tylko szermierzom znaną, przerzucił
                            nagle szablę z prawej ręki do lewej i dał cios od lewicy tak okropny, że
                            pan Michał, jakby piorunem rażony, padł na ziemię.</p>
                        <p>— Jezus Marya! — krzyknął Zagłoba.</p>
                        <p>Ale pan Michał padł umyślnie i właśnie dlatego szabla Bohunowa przecięła
                            tylko powietrze, mały rycerz zaś zerwał się jak dziki kot i całą niemal
                            długością ostrza ciął straszliwie w odkrytą pierś kozaka.</p>
                        <p>Bohun zachwiał się, postąpił krok, ostatniem wysileniem dał ostatnie
                            pchnięcie; pan Wołodyjowski odbił je z łatwością, uderzył jeszcze po
                            dwakroć w pochylony łeb — szabla wysunęła się z bezwładnych rąk Bohuna i
                            padł twarzą na piasek, który wnet zaczerwienił się pod nim szeroką
                            kałużą krwi.</p>
                        <p>Eljaszenko, obecny przy bitwie, rzucił się na ciało atamana.</p>
                        <p>Świadkowie przez jakiś czas nie mogli słowa przemówić, a pan Michał
                            milczał także; wsparł się obu rękoma na szabelce i oddychał ciężko.</p>
                        <p>Zagłoba pierwszy przerwał milczenie:</p>
                        <p>— Panie Michale, pójdź w moje objęcia — rzekł z rozczuleniem.</p>
                        <p>Otoczyli go tedy kołem.</p>
                        <p>— To waść gracz pierwszej wody! Niech waści kule biją! — mówili panowie
                            Sieliccy.</p>
                        <p>— Waść widzę z cicha pęk! — rzekł Charłamp. — Stanę ja waszmości, żeby
                            nie mówiono, iżem się uląkł, <pb n="185"/>ale choćbyś i mnie miał
                            waszmość tak pochlastać, zawszeć winszuję, winszuję!</p>
                        <p>— Et, dalibyście sobie waszmościowie pokój, bo w rzeczy nie macie się o
                            co bić — mówił Zagłoba.</p>
                        <p>— Nie może być, bo tu chodzi o moją reputacyę — odparł petyhorzec — za
                            którą chętnie dam gardło.</p>
                        <p>— Nic mi po waścinem gardle, zaniechajmy się lepiej — rzecze Wołodyjowski
                            — gdyż prawdę waćpanu powiedziawszy, tom mu tam w drogę, gdzie myślisz,
                            nie wchodził. Wejdzie tam waćpanu kto inny, lepszy odemnie, ale nie
                            ja.</p>
                        <p>— Jakto?</p>
                        <p>— Parol kawalerski.</p>
                        <p>— To już dajcie sobie pokój! — wołali Sieliccy i Kuszel.</p>
                        <p>— Niechże i tak będzie — rzekł Charłamp, otwierając ramiona.</p>
                        <p>Pan Wołodyjowski padł w nie i poczęli się całować, aż echo rozlegało się
                            po wydmach — pan Charłamp zaś mówił:</p>
                        <p>— Niechże waści nie znam, żebyś zaś tak pochlastał podobnego wielkoluda!
                            A i szablą umiał on też obracać.</p>
                        <p>— Anim się spodziewał, żeby taki był fechtmistrz, i skąd on się mógł tego
                            wyuczyć?</p>
                        <p>Tu uwaga powszechna zwróciła się znów na leżącego watażkę, którego
                            Eljaszenko obrócił przez ten czas twarzą do góry i z płaczem szukał w
                            nim znaków życia. Twarzy Bohuna nie można było rozeznać, bo pokryły ją
                            sople krwi, która wypłynęła z ran w głowę zadanych i wnet ścięła się na
                            chłodnem powietrzu. Koszula na piersiach również była cała we krwi, ale
                            dawał jeszcze <pb n="186"/>znaki życia. Widocznie był w konwulsyi
                            przedśmiertnej, nogi jeno drgały, a palce skrzywione nakształt szponów
                            darły piasek. Zagłoba spojrzał i machnął ręką.</p>
                        <p>— Ma dosyć! — rzekł — żegna się ze światem.</p>
                        <p>— Aj! — rzekł jeden z Sielickich, spoglądając na ciało — to już trup.</p>
                        <p>— Ba, prawie na dzwona pocięty.</p>
                        <p>— Nielada to był rycerz — mruknął, kiwając głową Wołodyjowski.</p>
                        <p>— Wiem coś o tem — dodał Zagłoba.</p>
                        <p>Tymczasem Eljaszenko chciał dźwignąć i unieść nieszczęsnego atamana, ale
                            że był człowiek dość wątły i niemłody, a Bohun prawie do olbrzymów
                            należał — więc nie mógł. Do karczmy było kilka stai, a Bohun lada chwila
                            mógł skonać, essauł, widząc to, zwrócił się do szlachty.</p>
                        <p>— Pany — wołał, składając ręce. — Na Spasa i Światuju Przeczystoju
                            pomożite! Ne dajte szczob win tut kiszczez jak sobaka. Ja staryj ne
                            zdużaju, a lude dałeko...</p>
                        <p>Szlachta spojrzała po sobie. Zawziętość przeciw Bohunowi znikła już we
                            wszystkich sercach.</p>
                        <p>— Pewnie, że trudno go tu jak psa zostawić — mruknął pierwszy Zagłoba. —
                            Skorośmy z nim na pojedynek stanęli, to już on dla nas nie chłop, ale
                            żołnierz, któremu taka pomoc się należy. Kto ze mną go poniesie, mości
                            panowie?</p>
                        <p>— Ja — rzekł Wołodyjowski.</p>
                        <p>— To go ponieście na mojej burce — dodał Charłamp.</p>
                        <p>Po chwili Bohun leżał już na opończy, której końce pochwycili Zagłoba,
                            Wołodyjowski, Kuszel i Eljaszenko — <pb n="187"/>i cały orszak, w
                            towarzystwie Charłampa i panów Sielickich udał się wolnym krokiem ku
                            karczmie.</p>
                        <p>— Twarde ma życie — rzekł Zagłoba — jeszcze się rusza. Mój Boże, żeby
                            mnie kto powiedział, że na jego niańkę wyjdę i że go będę tak niósł,
                            myślałbym, że kpi ze mnie. Zbyt mam czułe serce, sam wiem o tem, ale
                            trudno! Jeszcze mu i rany opatrzę. Mam nadzieję, że na tym świecie już
                            się nie spotkamy więcej, niechże mile mię wspomina na tamtym.</p>
                        <p>— To myślisz waszmość, że on żadną miarą nie wyżyje? — pytał
                            Charłamp.</p>
                        <p>— On? nie dałbym za jego żywot starego wiechcia. Tak już było napisano i
                            nie mogło go minąć, bo choćby mu się było z panem Wołodyjowskim
                            powiodło, toby moich rąk nie uszedł. Ale wolę, że się tak stało, bo już
                            i tak krzyki są na mnie, jako na mężobójcę bez litości. A co ja mam
                            robić, jak mi kto w drogę wlezie? Panu Duńczewskiemu pięćset złotych
                            basarunku musiałem zapłacić, a wiadomo waszmościom, że dobra ruskie
                            nijakiej teraz intraty nie przynoszą.</p>
                        <p>— Prawda, że to waszmościów do szczętu tam splądrowano! — rzekł
                            Charłamp.</p>
                        <p>— Uf! Ciężki ten mołojec — mówił dalej Zagłoba — ażem się zasapał!
                            Splądrowano, bo splądrowano, ale mam też nadzieję, że nam sejm jakowąś
                            prowizyi obmyśli — inaczej na śmierć pochudniemy. Ciężki też on, ciężki!
                            Patrzcie waszmościowie, znowu zaczyna krwawić; skoczno waćpan, panie
                            Charłamp, do karczmy, żeby żyd chleba z pajęczyną zagniótł. Nie pomoże
                            to wiele temu nieboszczykowi, ale opatrunek chrześcijańska rzecz i lżej
                            mu będzie umierać. Żywo, panie Charłamp.</p>
                        <p>Pan Charłamp wysunął się naprzód i gdy nakoniec <pb n="188"/>wniesiono
                            watażkę do izby, Zagłoba wnet zabrał się z wielką znajomością rzeczy i
                            wprawą do opatrunku. Krew zatamował, rany pozalepiał, poczem zwrócił się
                            do Eljaszenki:</p>
                        <p>— A ty dziadu tu niepotrzebny — rzekł. — Jedź co prędzej do Zaborowa,
                            proś, żeby cię przed oblicze pańskie puszczono i list oddaj, a opowiedz
                            coś widział, tak wszystko jak było. Jeśli zełżesz, będę wiedział, bom
                            królewicza jegomości zaufany, i szyję ci uciąć każę. Chmielnickiemu też
                            kłaniaj się odemnie, bo mnie zna i miłuje. Pogrzeb sprawimy twemu
                            atamanowi uczciwy, a ty rób swoje, po kątach się nie włócz, bo cię gdzie
                            zatłuką, nim się zdołasz wywieść ktoś taki. Bywaj zdrów! ruszaj,
                            ruszaj!</p>
                        <p>— Pozwólcie panie zostać choć dopóty, dopóki nie ostygnie.</p>
                        <p>— Ruszaj, mówię ci! — rzekł groźnie Zagłoba — a nie, to cię każę chłopom
                            do Zaborowa odstawić. A kłaniaj się Chmielnickiemu.</p>
                        <p>Eljaszenko pokłonił się w pas i wyszedł, Zagłoba zaś rzekł jeszcze do
                            Charłampa i Sielickich:</p>
                        <p>— Wyprawiłem tego kozaka, bo co on tu ma jeszcze do roboty, a niechże go
                            naprawdę gdzie zatłuką, co łatwo się może zdarzyć, to na nasby winę
                            zwalono. Pierwsi zasławczycy i pokurcze kanclerscy wrzeszczeliby na całe
                            gardło, że ludzie księcia wojewody wymordowali, wbrew prawom Boskim,
                            całe poselstwo kozackie. Ale mądra głowa na wszystko poradzi. Nie damy
                            się tym gładyszom, tym łuszczybochenkom, tym podwikarzom w kaszy zjeść,
                            a i waćpanowie też świadczcie w potrzebie, jak się wszystko odbyło i że
                            on to sam nas wyzwał. Muszę też jeszcze wójtowi tutejszemu przykazać,
                            aby go <pb n="189"/>tam jakoś pochował. Nie wiedzą tu oni, kto to taki,
                            będą myśleli, że to szlachcic i pochowają uczciwie. Nam też czas w
                            drogę, panie Michale, bo trzeba jeszcze księciu wojewodzie zdać
                            relacyą.</p>
                        <p>Chrapliwy oddech Bohuna przerwał dalsze słowa pana Zagłoby.</p>
                        <p>— Ocho, już dusza szuka sobie drogi — rzekł szlachcic. — Już też i ciemno
                            się robi; po omacku pójdzie na tamten świat. Ale skoro tej naszej
                            nieszczęsnej niebogi nie pohańbił, to dajże mu Boże wieczny odpoczynek —
                            amen! Jedźmy, panie Michale. Z serca odpuszczam mu wszystkie winy, choć
                            co prawda, więcej ja jemu w drogę lazłem, niż on mnie. Ale teraz koniec.
                            Bywajcie waszmościowie zdrowi, miło mi było poznać tak zacnych
                            kawalerów. Pamiętajcie jeno świadczyć w potrzebie.</p>
                    </div>
                    <pb n="190"/>
                    <div type="chapter">
                        <head>ROZDZIAŁ XIII.</head>
                        <p>Książę Jeremi przyjął wieść o porąbaniu Bohuna dość obojętnie, zwłaszcza
                            gdy się dowiedział, iż są ludzie, nie z pod jego chorągwi, gotowi w
                            każdej chwili złożyć świadectwo, iż Wołodyjowski został wyzwany. Gdyby
                            rzecz nie działa się na kilka dni przed ogłoszeniem wyboru Jana
                            Kazimierza, gdyby walka kandydatów trwała jeszcze, niezawodnie nie
                            omieszkaliby przeciwnicy Jeremiego, a na ich czele kanclerz i książę
                            Dominik, ukuć przeciw niemu broni z tego zajścia, mimo wszelkich
                            świadków i świadectw. Ale po ustąpieniu Karola umysły zajęte były czem
                            innem i łatwo było zgadnąć, że cała sprawa utonie w niepamięci.</p>
                        <p>Mógł ją podnieść chyba Chmielnicki dla okazania, jakich to coraz nowych
                            krzywd doznaje, książę jednak słusznie spodziewał się, iż królewicz,
                            przesyłając odpowiedź, wspomni, lub każe od siebie powiedzieć, jakim
                            sposobem zginął wysłaniec, a Chmielnicki nie będzie śmiał wątpić o
                            prawdzie słów królewskich.</p>
                        <p>Chodziło bowiem księciu o to tylko, by nie narobiono politycznej wrzawy z
                            powodu jego żołnierzy. Z drugiej strony, ze względu na Skrzetuskiego,
                            rad był nawet książę z tego, co się stało, bo odzyskanie <pb n="191"
                            />Kurcewiczówny było istotnie teraz daleko prawdopodobniejsze. Można ją
                            było odnaleźć, odbić lub wykupić — a kosztów, choćby jak największych,
                            pewno nie byłby oszczędzał książę, byle ulubionego rycerza z boleści
                            wybawić i szczęście mu powrócić.</p>
                        <p>Pan Wołodyjowski szedł było z wielkim strachem do księcia, gdyż chociaż
                            wogóle mało był płochliwy, bał się jednak jak ognia każdego zmarszczenia
                            brwi wojewody. Jakież tedy było jego zdumienie i radość, gdy książę,
                            wysłuchawszy relacyi i pomyślawszy przez chwilę nad tem, co się stało,
                            zdjął kosztowny pierścień z palca i rzekł:</p>
                        <p>— Chwalę moderacyę waszmościów, iżeście pierwsi go nie napadli, bo
                            wielkie i szkodliwe mogły stąd powstać na sejmie hałasy. Ale jeśli
                            kniaziówna się odnajdzie, to Skrzetuski będzie wam winien dozgonną
                            wdzięczność. Dochodziły mnie słuchy, mości Wołodyjowski, że jak inni
                            języka w gębie, tak waść szabelki w pochwie dotrzymać nie umiesz, za co
                            należałaby ci się kara. Skoro jednak w sprawie przyjaciela stanąłeś i
                            reputacyę naszych chorągwi z tak zawołanym junakiem utrzymałeś, to już
                            weź ten pierścień, abyś miał jakową dnia tego pamiątkę. Wiedziałem, żeś
                            dobry żołnierz i gracz na szale, aleś to podobno mistrz nad mistrze.</p>
                        <p>— On? — rzecze Zagłoba. — Onby dyabłu w trzeciem złożeniu rogi obciął.
                            Jeśli Wasza Książęca Mość każe mi kiedy szyję uciąć, proszę, aby nikt
                            inny, jeno on ją odrąbał, bo przynajmniej od razu na tamten świat pójdę.
                            On Bohuna nawpół przez pierś przeciął, a potem jeszcze go dwa razy przez
                            rozum przejechał.</p>
                        <p>Książę kochał się w sprawach rycerskich i w <pb n="192"/>dobrych
                            żołnierzach, więc uśmiechnął się z zadowoleniem i spytał:</p>
                        <p>— Znalazłeśże waść kogo równej siły na szable?</p>
                        <p>— Jeno mnie raz Skrzetuski trochę wyszczerbił, ale też i ja jego, wtedy,
                            gdy to nas Wasza Książęca Mość pod bramę obydwóch wsadził — a z innych
                            możeby i pan Podbipięta mi wytrzymał, bo ma siłę nadludzką — i bez mała
                            Kuszel, gdyby miał lepsze oczy.</p>
                        <p>— Niech mu Wasza K. Mość nie wierzy — rzekł Zagłoba — jemuby nikt nie
                            wytrzymał.</p>
                        <p>— A Bohun długo się bronił?</p>
                        <p>— Ciężką miałem robotę — rzekł pan Michał. — Umiał on i do lewicy
                            przerzucać.</p>
                        <p>— Bohun sam mnie powiadał — przerwał Zagłoba — iż się z Kurcewiczami po
                            całych dniach dla wprawy bijał i sam widziałem w Czehrynie, że z innymi
                            to czynił.</p>
                        <p>— Wiesz co, mości Wołodyjowski — rzekł z udaną powagą książę — jedź pod
                            Zamość, wyzwij Chmielnickiego na rękę i za jednym zamachem uwolnij
                            Rzplitą od wszystkich klęsk i kłopotów.</p>
                        <p>— Za rozkazem W. K. Mości pojadę, byle Chmielnicki chciał mi stanąć —
                            odpowiedział Wołodyjowski.</p>
                        <p>Na to książę:</p>
                        <p>— My żartujemy, a świat ginie! Ale pod Zamość musicie waszmościowie
                            naprawdę jechać. Mam wiadomości z kozackiego obozu, iż gdy tylko wybór
                            królewicza Kazimierza będzie promulgowany, Chmielnicki od oblężenia
                            ustąpi i cofnie się aż na Ruś, co uczyni z prawdziwego lub symulowanego
                            afektu do króla Jegomości, lub też dlatego, że pod Zamościem snadnieby
                            się jego potęga mogła złamać. Wtedy musicie jechać, <pb n="193"
                            />opowiedzieć Skrzetuskiemu, co się stało, by ruszył kniaziówny szukać.
                            Powiedzcie mu, żeby sobie z chorągwi moich przy staroście wałeckim
                            wybrał tylu pocztowych, ilu będzie do ekspedycyi potrzebował. Zresztą
                            przeszlę mu przez was permissyę i dam list, bo mi jego szczęście wielce
                            na sercu leży.</p>
                        <p>— Wasza Książęca Mość ojcem nas wszystkich jesteś — rzekł Wołodyjowski —
                            dlatego po wiek życia w wiernych służbach trwać chcemy.</p>
                        <p>— Nie wiem, czyli nie głodna wkrótce u mnie będzie służba — rzekł książę
                            — jeśli mi cała fortuna zadnieprzańska przepadnie, ale póki starczy,
                            póty co moje, to wasze.</p>
                        <p>— O! — wykrzyknął pan Michał. — Nasze to chudopacholskie fortuny do
                            Waszej K. Mości zawsze będą należały.</p>
                        <p>— I moja z innemi! — rzekł Zagłoba.</p>
                        <p>— Jeszcze tego nie trzeba — odparł łaskawie książę. — Mam też nadzieję,
                            iż jeśli wszystko utracę, to Rzeczpospolita chociaż o dzieciach moich
                            będzie pamiętała.</p>
                        <p>Książę, mówiąc to, widocznie miał chwilę jasnowidzenia. Rzplita bowiem w
                            kilkanaście lat później oddała jego jedynemu synowi, co miała
                            najlepszego — to jest koronę, ale tymczasem olbrzymia fortuna Jeremiego
                            istotnie była zachwiana.</p>
                        <p>— Tośmy się wywinęli — mówił Zagłoba, gdy obaj z Wołodyjowskim wyszli od
                            księcia. — Panie Michale, możesz być pewien promocyi. Pokażno ten
                            pierścień. Dalibóg, wart on ze sto czerwonych złotych, bo kamień bardzo
                            piękny. Spytaj się jutro jakiego Ormianina na bazarze. Możnaby za takową
                            kwotę i w jedle <pb n="194"/>i w napoju i w innych delicyach opływać.
                            Cóż myślisz, panie Michale? Żołnierska to maksyma: dziś żyję, jutro
                            gniję, a sens z niej taki, że na jutro nie warto się oglądać. Krótkie
                            życie ludzkie, krótkie, panie Michale. Najważniejsze to, że już cię
                            będzie odtąd książę w sercu nosił. Dałby on był dziesięć razy tyle, żeby
                            Skrzetuskiemu z Bohuna prezent zrobić, a tyś to uczynił. Możesz się
                            spodziewać wielkich łask, wierzaj mi. Mało to książę wsiów rycerstwu
                            dożywotnie puścił, albo i zgoła podarował? Co tam taki pierścień! Pewnie
                            i ciebie jakowa intrata spotka, a w ostatku jeszcze cię książę z jaką
                            krewniaczką swoją ożeni.</p>
                        <p>Pan Michał aż podskoczył</p>
                        <p>— Skąd waść wiesz, że...</p>
                        <p>— Że co?</p>
                        <p>— Chciałem powiedzieć: co też waści w głowie? Jakżeby taka rzecz stać się
                            mogła?</p>
                        <p>— Alboż to się nie trafia? albożeś nie szlachcic? alboż to nie wszystka
                            szlachta sobie równa? Mało to każden magnatus ma dalekich krewnych i
                            krewniaczek między szlachtą, które to krewniaczki później za swych
                            zacniejszych dworzan wydaje? Przecie podobno i Suffczyński z Sieńczy ma
                            też jakąś daleką krewnę Wiśniowieckich. Wszyscyśmy bracia, panie
                            Michale, wszyscyśmy bracia, choć jedni drugim służym, gdyż wspólnie od
                            Jafeta pochodzimy, a cała różnica w fortunie i urzędach, do których
                            każdy dojść może. Podobno gdzieindziej są dyferencye znaczne między
                            szlachtą, ale parszywa też to szlachta! Rozumiem dyferencye między
                            psami, jako są legawce, charty misterne, lub ogary głosem goniące, ale
                            uważ, panie Michale, że ze szlachtą nie może tak być <pb n="195"
                            />bobyśmy psubratami nie szlachtą byli, której hańby dla tak wdzięcznego
                            stanu Panie Boże nie dopuść!</p>
                        <p>— Słusznie waszmość mówisz — rzecze Wołodyjowski — ale przecie
                            Wiśniowieccy, królewski to prawie ród.</p>
                        <p>— A ty, panie Michale, zali nie możesz być królem obran? Ja pierwszy,
                            gdybym się uparł, tobiebym właśnie dał kreskę, jako pan Zygmunt
                            Skarszewski, który przysięga, że za sobą samym będzie głosował, jeśli
                            się tylko w kości nie zagra. Wszystko, chwalić Boga, u nas in liberis
                            suffragiis — i chudopacholstwo to nasze, nie urodzenie, w drodze nam
                            staje.</p>
                        <p>— Otóż to właśnie! — westchnął pan Michał.</p>
                        <p>— Cóż robić! Zrabowano nas ze szczętem i zginiemy, jeśli nam Rzplita
                            jakowych prowentów nie obmyśli — zginiemy marnie! Cóż dziwnego, że
                            człowiek, choć z natury i wstrzemięźliwy, lubi się napić w takich
                            opresyach? Pójdźmy chyba, panie Michale, napić się po szklaneczce
                            cienkusza, może się choć trochę pocieszymy.</p>
                        <p>Tak rozmawiając, doszli do Starego miasta i wstąpili do winiarni, przed
                            którą kilkunastu pachołków trzymało szuby i burki pijącej w środku
                            szlachty. Tam siadłszy za stołem, kazali sobie podać gąsiorek i poczęli
                            się naradzać, co im teraz po pobiciu Bohuna począć wypada.</p>
                        <p>— Jeśli się sprawdzi, że Chmielnicki od Zamościa ustąpi i pokój nastanie,
                            tedy kniaziówna już nasza — mówił Zagłoba.</p>
                        <p>— Trzebaby nam jak najprędzej do Skrzetuskiego. Już go też nie opuścimy,
                            póki się dziewczyna nie odnajdzie.</p>
                        <pb n="196"/>
                        <p>— Pewnie, że razem pojedziemy. Ale teraz niema sposobu dostać się do
                            Zamościa.</p>
                        <p>— To już wszystko jedno, byle nam Bóg później poszczęścił.</p>
                        <p>Zagłoba wychylił szklanicę.</p>
                        <p>— Poszczęści, poszczęści! — rzekł. — Wiesz, panie Michale, co ci
                            powiem?</p>
                        <p>— Co takiego?</p>
                        <p>— Bohun zabit!</p>
                        <p>Wołodyjowski spojrzał ze zdziwieniem:</p>
                        <p>— Ba, któż wie lepiej odemnie?</p>
                        <p>— Żeby ci się ręce święciły, panie Michale! Ty wiesz i ja wiem:
                            patrzyłem, jakeście się bili, patrzę na waćpana teraz — i przecie muszę
                            sobie ciągle powtarzać, bo mi się czasem zdaje, że to tylko sen takowy
                            miałem. Co za troska ubyła, co za węzeł twoja szabla przecięła! Niechże
                            cię kule biją! bo dalibóg, że i wypowiedzieć to się nie da. Nie, nie
                            mogę wytrzymać! pójdź, niech cię jeszcze raz uściskam, panie Michale!
                            Zali uwierzysz, że gdym cię poznał, pomyślałem sobie: at! chłystek! — a
                            tu piękny chłystek, co Bohuna tak pochlastał. Niema już Bohuna, ni
                            śladu, ni popiołu, zabit na śmierć, na wieki wieków amen!</p>
                        <p>Tu Zagłoba począł ściskać i całować Wołodyjowskiego, a pan Michał
                            rozczulił się, jakby właśnie Bohuna żałował — w końcu jednak uwolnił się
                            z objęć pana Zagłoby i rzekł:</p>
                        <p>— Nie byliśmy przy jego śmierci, a twarda to sztuka — nuż wyżyje?</p>
                        <p>— Na Boga, co waćpan mówisz! — rzekł Zagłoba. — Gotowem jutro jechać do
                            Lipkowa i najpiękniejszy pogrzeb mu sprawić, byle tylko umarł.</p>
                        <pb n="197"/>
                        <p>— I po co waść pojedziesz? Przecie go rannego nie dobijesz. A z szablą to
                            tak bywa: kto nie puści ducha od razu, ten najczęściej się wyliże.
                            Szabla to nie kula.</p>
                        <p>— Nie, nie może być! Już przecie rzęzić zaczynał, gdyśmy wyjeżdżali. O,
                            wcale nie może być! Samem mu rany opatrywał. Piersi miał roztworzone
                            jako wierzeje. Dajmy mu już spokój, bo wypatroszyłeś go jak zająca. Nam
                            trzeba do Skrzetuskiego jak najprędzej, jemu pomódz, jego pocieszyć, bo
                            zamrze od zgryzoty ze szczętem.</p>
                        <p>— Albo mnichem zostanie — sam mnie to mówił.</p>
                        <p>— Co dziwnego. I jabym na jego miejscu to uczynił. Nie znam zacniejszego
                            kawalera, ale też i nieszczęśliwszego nie znam. Oj, ciężko go Bóg
                            doświadcza, ciężko!</p>
                        <p>— Przestań już waszmość — mówił trochę pijany Wołodyjowski — bo nie mogę
                            łez utrzymać.</p>
                        <p>— A jaż to mogę? — odparł Zagłoba. — Taki zacny kawaler, taki żołnierz...
                            a i ona! waćpan jej nie znasz... robaczek to taki kochany!</p>
                        <p>Tu zawył pan Zagłoba nizkim basem, bo istotnie bardzo kochał kniaziównę,
                            a pan Michał wtórował mu trochę cieniej — i pili wino zmieszane ze
                            łzami, a potem, spuściwszy głowy na piersi, siedzieli czas jakiś
                            posępnie, aż wreszcie Zagłoba uderzył pięścią w stół.</p>
                        <p>— Panie Michale, czemu my płaczemy? Bohun zabit!</p>
                        <p>— A prawda — rzekł Wołodyjowski.</p>
                        <p>— Cieszyć się nam raczej wypada. Kpami będziemy, jeśli jej teraz nie
                            odszukamy.</p>
                        <p>— Jedźmy — rzekł, wstając pan Michał.</p>
                        <pb n="198"/>
                        <p>— Napijmy się! — poprawił Zagłoba. — Bóg da, że jeszcze ich dzieci
                            będziem do chrztu trzymali, a wszystko dlatego, żeśmy Bohuna
                            usiekli.</p>
                        <p>— Dobrze mu tak! — dokończył Wołodyjowski, nie postrzegając się, że już
                            pan Zagłoba dzieli się z nim zasługą uśmiercenia Bohuna.</p>
                    </div>
                    <pb n="199"/>
                    <div type="chapter">
                        <head>ROZDZIAŁ XIV.</head>
                        <p>Nakoniec zabrzmiało „Te Deum laudamus“ w warszawskiej katedrze i „pan
                            siadł na majestacie“, buczały działa, biły dzwony — i otucha poczęła
                            wstępować we wszystkie serca. Przecie minął już czas bezkrólewia, czas
                            zawichrzeń i niepokojów, tem straszniejszy dla Rzeczypospolitej, iż
                            przypadł w chwilach powszechnej klęski. Ci, co drżeli na myśl grożących
                            niebezpieczeństw, teraz, gdy elekcya odbyła się nad podziw zgodnie,
                            odetchnęli głęboko. Wielom zdawało się, iż bezprzykładna wojna domowa
                            minęła już raz na zawsze i że nowoobranemu panu pozostaje tylko sąd nad
                            winnymi. Jakoż nadzieję tę podtrzymywało i zachowanie się samego
                            Chmielnickiego. Kozacy pod Zamościem, szturmując zaciekle do zamku,
                            głośno jednak oświadczali się za Janem Kazimierzem. Chmielnicki słał
                            przez księdza Huncla Mokrskiego listy pełne poddańczej wierności, a
                            przez innych posłańców pokorne prośby o łaskę dla siebie i wojska
                            zaporoskiego. Wiedziano też, że król, zgodnie z polityką kanclerza
                            Ossolińskiego, pragnie znaczne kozakom poczynić ustępstwa. Jak niegdyś
                            przed piławiecką klęską wojna, tak teraz pokój był na wszystkich ustach.
                            Spodziewano się, że po tylu klęskach <pb n="200"/>Rzeczpospolita
                            odetchnie i pod nowem panowaniem ze wszystkich ran się wygoi.</p>
                        <p>Nareszcie wyjechał Śniarowski z listem królewskim do Chmielnickiego i
                            wkrótce rozeszła się wieść radosna, że kozacy ustępują z pod Zamościa,
                            ustępują aż na Ukrainę, gdzie spokojnie oczekiwać będą rozkazów
                            królewskich i komisyi, która rozpatrzeniem ich krzywd ma się zająć.
                            Zdawało się, że po burzy tęcza siedmiobarwna zawisła nad krajem,
                            zwiastująca ciszę i pogodę.</p>
                        <p>Nie brakło wprawdzie niepomyślnych wróżb i przepowiedni, ale wobec
                            pomyślnej rzeczywistości nie przywiązywano do nich wagi. Król pojechał
                            do Częstochowy, by naprzód opiekunce Boskiej za wybór podziękować i pod
                            opiekę dalszą się oddać, a następnie do Krakowa na koronacyę. Za nim
                            pociągnęli dygnitarze, Warszawa opustoszała, zostali w niej tylko
                            „exules” z Rusi, którzy do swych zrujnowanych fortun wracać jeszcze nie
                            śmieli, lub też nie mieli po co.</p>
                        <p>Książę Jeremi, jako senator Rzeczypospolitej, musiał udać się z królem,
                            Wołodyjowski zaś i Zagłoba, na czele jednej chorągwi dragońskiej,
                            pociągnęli śpiesznymi pochodami do Zamościa, by Skrzetuskiemu szczęśliwą
                            nowinę o przygodzie Bohunowej zwiastować, a następnie razem na
                            poszukiwanie kniaziówny wyruszyć.</p>
                        <p>Pan Zagłoba opuszczał Warszawę nie bez pewnego żalu, bo w tym niezmiernym
                            zjeździe szlachty, w gwarze elekcyjnym, w ciągłych hulankach i burdach,
                            na współkę z Wołodyjowskim czynionych, było mu tak dobrze, jak rybie w
                            morzu. Ale pocieszał się myślą, że wraca do życia czynnego, do
                            poszukiwań, przygód i fortelów, których obiecywał sobie nie skąpić, a
                            zresztą miał on swoją opinię o niebezpieczeństwach stołecznych <pb
                                n="201"/>którą w następujący sposób Wołodyjowskiemu wyłuszczał:</p>
                        <p>— Prawda jest, panie Michale — mówił — że dokonaliśmy wielkich rzeczy w
                            Warszawie, ale broń Boże dłuższego pobytu, tak, mówię ci,
                            zniewieścielibyśmy, jak ów sławny Kartagińczyk, którego słodkość aury w
                            Kapui ze szczętem zdebilitowała. A najgorsze ze wszystkiego białogłowy.
                            One każdego do zguby doprowadzą, bo to sobie zauważ, że niemasz nic
                            zdradliwszego nad niewiastę. Człowiek się starzeje, ale go jeszcze
                            ciągną...</p>
                        <p>— Et, dałbyś waćpan pokój — przerwał Wołodyjowski.</p>
                        <p>— Sam ja to sobie często powtarzam, bo czasby było się ustatkować — jeno
                            krew mam jeszcze zbyt gorącą. W tobie jest więcej flegmy, a we mnie sama
                            cholera. Ale mniejsza z tem. Zaczniemy teraz inne życie. Już też bywało,
                            przykrzyło mi się nieraz bez wojny. Chorągiewkę mamy dobrze okrytą, a
                            tam pod Zamościem dokazują jeszcze kupy swawolne, to się z niemi, idąc
                            po kniaziównę, zabawimy. Obaczymy też i Skrzetuskiego i tego wielkoluda,
                            tego żórawia litewskiego, tę tykę chmielową, pana Longina, bośmy go też
                            siła czasu nie widzieli.</p>
                        <p>— Waćpan tęsknisz po nim, a jak go widzisz, to spokoju mu nie dajesz.</p>
                        <p>— Bo co się odezwie, to tak, jakby twój koń ogonem ruszył; a ciągnie
                            każde słowo jak szewc skórę. Wszystko u niego w siłę przeszło, nie w
                            głowę. Jak kogo weźmie w ramiona, to mu żebra przez skórę powyciska,
                            niemasz zaś takowego dziecka w Rzeczypospolitej, któreby go najsnadniej
                            na hak przywieść nie <pb n="202"/>mogło. Słychanaż to rzecz, żeby człek
                            takiej fortuny taki był hebes?</p>
                        <p>— Zaś on naprawdę ma taką fortunę?</p>
                        <p>— On? Jakem go poznał, trzos miał taki wypchany, że się opasać nim nie
                            mógł i tak go nosił, jako wędzoną kiełbasę. Można było nim jak kijem
                            machać, ani się zgiął. Sam mnie mówił, ile ma wsiów: Myszykiszki,
                            Psikiszki, Pigwiszki, Syruciany, Giapuciany, Kapuściany (raczej
                            Kapuścianą — ale głowę), Bałtupie — ktoby tam pamiętał te wszystkie
                            pogańskie nazwy! Z pół powiatu do niego należy. Wielki to u boćwinków
                            ród Podbipiętowie.</p>
                        <p>— A nie koloryzujesz waść trocha o owych majętnościach?</p>
                        <p>— Ja nie koloryzuję, bo powtarzam to, com od niego słyszał, a on przecie
                            póki życia nie zełgał, bo zresztą i na to za głupi.</p>
                        <p>— No, to będzie Anusia panią całą gębą. Ale co o nim waćpan mówisz, że
                            głupi, na to się żadną miarą zgodzić nie mogę. Stateczny to mąż i tak
                            roztropny, że w potrzebie nikt lepszej rady nie udzieli, a że nie frant,
                            to trudno. Nie każdemu dał Pan Bóg tak obrotny język, jak waści. Co to
                            gadać! wielki to rycerz i najzacniejszy człowiek, a dowód: że waćpan sam
                            go miłujesz i rad go ujrzysz.</p>
                        <p>— Skaranie z nim Boże — mruknął Zagłoba. — Dlategom tylko rad, że mu będę
                            panną Anną przypiekał.</p>
                        <p>— Tego ja waćpanu czynić nie radzę, bo to jest rzecz niebezpieczna. Jego
                            choćby do rany przyłożyć, ale w takowym terminie pewnieby stracił
                            cierpliwość.</p>
                        <p>— Niechby stracił. Uszybym mu obciął, jak panu Duńczewskiemu.</p>
                        <pb n="203"/>
                        <p>— Dajno waćpan pokój. Nieprzyjacielowi nie życzyłbym próbować.</p>
                        <p>— No, no, niech go jeno obaczę.</p>
                        <p>Życzenie to pana Zagłoby spełniło się prędzej, niż myślał. Dojechawszy do
                            Końskowoli, postanowił Wołodyjowski zatrzymać się na odpoczynek, bo
                            konie były już mocno zdrożone. Któż więc opisze zdziwienie obydwóch
                            przyjaciół, gdy wszedłszy do ciemnej sieni zajazdu, w pierwszym
                            spotkanym szlachcicu rozpoznali pana Podbipiętę.</p>
                        <p>— Jakże się waszmość masz! siła czasu! siła czasu! — wołał Zagłoba. — A
                            że cię to kozacy nie usiekli w Zamościu!</p>
                        <p>Pan Podbipięta brał z kolei obydwóch w ramiona i obcałowywał po
                            policzkach.</p>
                        <p>— O to, żeśmy się spotkali, co? — powtarzał z radością.</p>
                        <p>— Gdzie jedziesz? — pytał Wołodyjowski.</p>
                        <p>— Do Warszawy, do księcia pana.</p>
                        <p>— Księcia niema w Warszawie. Pojechał do Krakowa z królem Jegomością,
                            przed którym ma nieść jabłko na koronacyi.</p>
                        <p>— A mnie pan Weyher do Warszawy wyprawił z listem i z zapytaniem, gdzie
                            książęce regimenta mają iść, bo już, chwalić Boga, w Zamościu
                            niepotrzebne.</p>
                        <p>— To i nie potrzebujesz nigdzie jechać, bo my wieziemy ordynanse.</p>
                        <p>Pan Longinus zasępił się, bo z duszy życzył sobie dotrzeć do księcia,
                            zobaczyć dwór i szczególniej jedną małą osóbkę na tym dworze.</p>
                        <p>Zagłoba począł mrugać znacząco na Wołodyjowskiego.</p>
                        <pb n="204"/>
                        <p>— A tak i do Krakowa pojadę — rzekł po chwili namysłu Litwin. — Kazali
                            mnie list oddać, to oddam.</p>
                        <p>— Chodźmy do izby, każemy sobie piwa zagrzać — rzekł Zagłoba.</p>
                        <p>— A wy gdzie jedziecie? — pytał po drodze Longinus.</p>
                        <p>— Do Zamościa, do Skrzetuskiego.</p>
                        <p>— Porucznika niema w Zamościu.</p>
                        <p>— Masz babo placek! Gdzież on jest?</p>
                        <p>— Koło Choroszczyna gdzieś, gromi kupy swawolne. Chmielnicki cofnął się,
                            ale jego pułkownicy po drodze palą, rabują i ścinają. Na tych starosta
                            wałecki odkomenderował pana Jakóba Regowskiego, żeby ich znosił...</p>
                        <p>— I Skrzetuski jest z nim także.</p>
                        <p>— Takoż. Ale oni osobno chodzą, bo wielkie są między nimi emulacye, o
                            których waszmościom później opowiem.</p>
                        <p>Tymczasem weszli do izby. Zagłoba kazał zagrzać trzy garnce piwa, poczem,
                            zbliżywszy się do stołu, za którym Wołodyjowski z panem Longinem już
                            zasiedli, rzekł:</p>
                        <p>— Bo waćpan, panie Podbipięta, nie wiesz największej i szczęśliwej
                            nowiny, żeśmy z panem Michałem Bohuna na śmierć usiekli.</p>
                        <p>Litwin aż się z ławy podniósł.</p>
                        <p>— Braciaż wy rodzeni, możesz to być?</p>
                        <p>— Jak nas tu żywych widzisz.</p>
                        <p>— I wy jego we dwóch usiekli?</p>
                        <p>— Tak jest.</p>
                        <p>— Oto nowina! a Boże, Boże! — mówił Litwin, <pb n="205"/>plasnąwszy w
                            dłonie. — Mówisz waćpan: we dwóch! — jakto we dwóch?</p>
                        <p>— Bom go naprzód przez fortele do tego doprowadził, że nas wyzwał —
                            rozumiesz wasze? — poczem pan Michał pierwszy stanął i tak go, mówię
                            waści, pokrajał, jak wielkanocne prosię, rozebrał go jak pieczonego
                            kapłona — rozumiesz wasze?</p>
                        <p>— To waść drugi nie stawał?</p>
                        <p>— No patrzcie się! — rzekł Zagłoba — widzę, że waść musiałeś sobie krew
                            puszczać i ze słabości na umyśle szwankujesz. Rozumiałżeś, że będę z
                            trupem stawał, albo że leżącego już będę docinał?</p>
                        <p>— Bo mówiłeś waść, żeście go we dwóch usiekli.</p>
                        <p>Pan Zagłoba ramionami ruszył.</p>
                        <p>— Świętej cierpliwości z tym człowiekiem. Panie Michale, zali nie
                            obydwóch nas Bohun wyzwał?</p>
                        <p>— Tak jest — rzecze Wołodyjowski.</p>
                        <p>— Pojąłeś waść teraz?</p>
                        <p>— Niech i tak będzie — odparł Longinus. — To pan Skrzetuski szukał Bohuna
                            pod Zamościem, a jego tam już nie było.</p>
                        <p>— Jakto go Skrzetuski szukał?</p>
                        <p>— Muszę już ja widzę wszystko ab ovo waćpanom opowiedzieć, właśnie tak,
                            jak się odbyło — rzekł pan Longinus. — Zostaliśmy tedy, jak wiecie, w
                            Zamościu, a wy ruszyliście do Warszawy. Na kozaków nie czekaliśmy zbyt
                            długo. Przyszły ich chmary nieprzejrzane z pode Lwowa, że okiem
                            wszystkich z murów nie objąłeś. Ale nasz książę tak Zamość opatrzył, że
                            byliby pod nim dwa lata stali. Myśleliśmy, że nie będą wcale szturmowali
                            i wielki był z tego powodu między nami smutek, bo każdy sobie rozkosze z
                            ich klęski <pb n="206"/>obiecywał, a że byli z nimi i Tatarzy, więc ja
                            także miałem nadzieję, że mnie Pan Bog miłosierny da moje trzy
                            głowy...</p>
                        <p>— Proś go waćpan o jedną, proś o jedną, a dobrą — przerwał Zagłoba.</p>
                        <p>— A waćpan zawsze taki sam — słuchać hadko — rzekł Litwin. — Myśleliśmy
                            tedy, że nie będą szturmowali, oni tymczasem, jako to szaleni w swej
                            zatwardziałości, zaraz wzięli się do budowania machin, a potem nuż
                            szturmować! Pokazało się później, że Chmielnicki sam nie chciał, ale
                            Czarnota, ich oboźny, wziął na niego napadać i mówić, że to go tchórz
                            obleciał — że już z Lachami myśli się bratać — więc Chmielnicki pozwolił
                            i pierwszego Czarnotę posłał. Co się działo, braciaszki, tego ja wam nie
                            wypowiem. Świata z za dymu i z za ognia nie było widać. Poszli z
                            początku odważnie, zasypali fosę, darli się na mury; aleśmy im tak
                            przygrzali, że potem i od murów i od własnych machin pouciekali; dopiero
                            wypadliśmy za nimi w cztery chorągwie i narżnęliśmy jak bydła.</p>
                        <p>Wołodyjowski zatarł ręce.</p>
                        <p>— Uch! żałuję, żem nie był na tym festynie! — wykrzyknął z
                            uniesieniem.</p>
                        <p>— I ja byłbym się tam przydał — rzekł ze spokojną pewnością Zagłoba.</p>
                        <p>— A już wtedy najwięcej dokazywali pan Skrzetuski i pan Jakób Regowski —
                            mówił dalej Litwin — obaj wielcy kawalerowie, ale zgoła sobie
                            nieprzyjaźni. Zwłaszcza pan Regowski krzywił się na Skrzetuskiego i
                            byłby niezawodnie szukał okazyi, gdyby nie to, że pan Weyher pod gardłem
                            zabronił pojedynków. Nie <pb n="207"/>rozumieliśmy z początku, o co panu
                            Regowskiemu chodzi, aż i wyszło na wierzch, że to krewny pana Łaszcza,
                            którego książę z powodu pana Skrzetuskiego, jako pamiętacie, z obozu
                            wypędził. Stąd złość w Regowskim do księcia, do nas wszystkich, a
                            zwłaszcza do porucznika, stąd i emulacya między nimi, która obu w tem
                            oblężeniu wielką sławą okryła, bo się jeden nad drugiego wysadzał. Obaj
                            byli pierwsi i na murach i w wycieczkach, aż wreszcie sprzykrzyło się
                            Chmielnickiemu szturmować i regularne rozpoczął oblężenie, nie
                            zaniedbując przytem i fortelów, któreby go do zdobycia miasta mogły
                            doprowadzić.</p>
                        <p>— Tyle samo on albo i więcej ufa w chytrość! — rzekł Zagłoba.</p>
                        <p>— Szalony człowiek, a przytem i obscurus — mówił dalej Podbipięta —
                            sądził, że pan Weyher jest Niemiec, widać nie słyszał o wojewodach
                            pomorskich tego nazwiska, bo napisał list, chcąc starostę do zdrady
                            namówić, jako cudzoziemca i jurgieltnika. Dopieroż mu pan Weyher
                            odpisał, co zacz jest i jako się źle z pokusą do niego wybrał. Ten list,
                            żeby to pokazać lepiej swój walor, chciał koniecznie starosta przez
                            kogoś znaczniejszego, nie przez trębacza wysłać, a że to się jak na
                            zgubę między tak dzikie bestye idzie, nie było chętnych między
                            towarzystwem. Inni się też na godność oglądali, więc ja się podjąłem — i
                            tu słuchajcie, bo co najciekawsze, to się dopiero zaczyna.</p>
                        <p>— Słuchamy pilnie — rzekli dwaj przyjaciele.</p>
                        <p>— Pojechałem tedy i zastałem hetmana pijanego. Przyjął mnie jadowicie,
                            zwłaszcza gdy list przeczytał i buławą groził — a ja, polecając pokornie
                            duszę Bogu, tak sobie wszystko myślałem: już też, jeśli mnie tknie, <pb
                                n="208"/>tak mu pięścią głowę rozbiję. Co było robić, braciaszki
                            kochane — co?</p>
                        <p>— Zacnie to było ze strony waćpana tak myśleć — rzekł z pewnem
                            rozrzewnieniem Zagłoba.</p>
                        <p>— Ale go pułkownicy mitygowali i drogę mu do mnie zagradzali — mówił pan
                            Longinus — a najbardziej jeden młody, tak śmiały, że go w pół brał i
                            odciągał, mówiąc: „nie pójdziesz, bat’ku, upiłeś się”. Patrzę ja, kto
                            mnie tak broni i dziwię się jego śmiałości, że taki z Chmielnickim
                            konfident — aż to Bohun.</p>
                        <p>— Bohun? — wykrzyknęli Wołodyjowski i Zagłoba.</p>
                        <p>— Tak jest. Poznałem go, bom go w Rozłogach widział — i on mnie takoż.
                            Słyszę: mówi do <!-- choice>
                                <orig>Cmielnickiego</orig>
                                --><corr>Chmielnickiego</corr><!--
                            </choice -->: „to mój znajomy“. A Chmielnicki, jako to prędka u pijaków
                            rezolucya, odpowiada: „kiedy on twój znajomy, synku, tak dać jemu
                            pięćdziesiąt talarów — a ja dam respons“. I dał mi respons, a co do
                            talarów rzekłem, by bestyi nie drażnić, żeby je dla hajduków schował, bo
                            nie moda towarzyszowi musztuluków brać. Odprawili mnie z namiotu dość
                            uczciwie — ale ledwom wyszedł, przychodzi do mnie Bohun: „My się w
                            Rozłogach widzieli“ mówi. „Tak jest (rzekę) jenom się wtedy nie
                            spodziewał, braciaszku, że cię w tym obozie ujrzę“. — A on na to: „nie
                            własna wola, ale nieszczęście zagnało!“ W rozmowie powiedziałem mu,
                            jakeśmy to jego za Jarmolińcami pobili. „Jam nie wiedział, z kim mam do
                            czynienia (rzekł mi na to) i w rękę byłem zacięty, a ludzi miałem do
                            niczego, bo myśleli, że to sam kniaź Jarema ich bije“. I myśmy nie
                            wiedzieli (powiadam), bo żeby pan Skrzetuski wiedział, że to ty, tedy by
                            jeden z was już nie żył.</p>
                        <pb n="209"/>
                        <p>— Pewnieby tak było, ale cóż on na to? — pytał Wołodyjowski.</p>
                        <p>— Zalterował się mocno i odwrócił rozmowę. Opowiadał mi, jako Krzywonos
                            wysłał go z listami do Chmielnickiego pod Lwów, żeby wczasu trochę
                            zażył, a Chmielnicki nie chciał go napowrót odesłać, bo go zamyślał do
                            innych posyłek użyć, jako mającego prezencyę. Nakoniec pyta: „gdzie pan
                            Skrzetuski?“ — a gdym mu powiedział, że w Zamościu, rzekł: „to się może
                            spotkamy” — i z tem go pożegnałem.</p>
                        <p>— Już zgaduję, że go zaraz potem Chmielnicki wysłał do Warszawy — mówił
                            Zagłoba.</p>
                        <p>— Tak jest, ale czekajże waćpan. Wróciłem tedy do fortecy i zdałem sprawę
                            panu Weyherowi z poselstwa. Była już późna noc. Nazajutrz dzień znowu
                            szturm, jeszcze zajadlejszy niż pierwszy. Nie miałem czasu widzieć się z
                            panem Skrzetuskim, dopiero trzeciego dnia mówię mu, żem Bohuna widział i
                            z nim mówił. A było przytem siła oficerów i z nimi pan Regowski. Ten
                            zasłyszawszy, rzecze z przekąsem: „Wiem ja, że tam o pannę chodzi; jeśli
                            waszmość taki rycerz, jak sława niesie, to masz Bohuna: wyzwij go na
                            rękę, a już bądź pewien, że ci ten zabijaka nie odmówi. Będziem mieli z
                            murów piękny prospectus. Ale o was Wiśniowiecczykach więcej (powiada)
                            mówią, niż jest“. Na to pan Skrzetuski jak spojrzy na pana Regowskiego —
                            jakby go kto z nóg ściął! „Tak waćpan radzisz? (spyta) — a dobrze! Nie
                            wiem jeno, czybyś waszmość, który naszej cnocie przymawiasz, miał odwagę
                            pójść między czerń wyzwać odemnie Bohuna”. A Regowski: Odwagę mam, alem
                            waszmości ni swat, ni brat — nie pójdę”. Dopieroż inni w śmiech z pana
                            Regowskiego. „O! <pb n="210"/>(prawią) małyś teraz, a jak o cudzą skórę
                            chodziło, toś był wielki!” Więc Regowski, jako to ambitna sztuka, wziął
                            na kieł i podjął się. Nazajutrz dzień poszedł z wyzwaniem — ale już
                            Bohuna nie znalazł. Nie wierzyliśmy zrazu relacyi, ale teraz dopiero, po
                            tem, coście mi waszmościowie powiedzieli, widzę, że prawda. Bohuna
                            musiał Chmielnicki istotnie wysłać i tameście go waszmościowie
                            usiekli.</p>
                        <p>— Tak to i było — rzecze Wołodyjowski</p>
                        <p>— Powiedzże nam wasze — pytał Zagłoba — gdzie my teraz Skrzetuskiego
                            znajdziemy, bo znaleźć go musimy, aby zaraz z nim po dziewczynę
                            wyruszyć.</p>
                        <p>— Łatwo się o niego za Zamościem dopytacie, bo tam o nim głośno. Kalinę,
                            pułkownika kozackiego, obaj z Regowskim, do rąk sobie podając, ze
                            szczętem znieśli. Później Skrzetuski na własną rękę dwa razy czambuły
                            tatarskie pogromił i Burłaja zniósł i kup kilka rozbił.</p>
                        <p>— A że to Chmielnicki na to pozwala?</p>
                        <p>— Chmielnicki ich się wypiera i mówi, że wbrew jego rozkazom łupią.
                            Inaczejby nikt w jego wierność i posłuszeństwo dla króla Jegomości nie
                            uwierzył.</p>
                        <p>— Bardzo też liche piwsko w tej Końskowoli! — zauważył pan Zagłoba.</p>
                        <p>— Za Lublinem już pójdziecie waszmościowie krajem spustoszonym — mówił
                            dalej Litwin — bo podjazdy aż za Lublin dochodziły i Tatarowie jassyr
                            wszędy brali, a co koło Zamościa i Hrubieszowa zagarnęli, Bóg jeden
                            zliczy. Kilka tysięcy odbitych jeńców odesłał już Skrzetuski do fortecy.
                            Pracuje on tam ze wszystkich sił, na własne zdrowie nie dbając.</p>
                        <pb n="211"/>
                        <p>Tu westchnął pan Longinus i spuścił głowę w zamyśleniu, a po chwili tak
                            dalej mówił:</p>
                        <p>— Ot, myślę, że Bóg w miłosierdziu najwyższem niechybnie pocieszy pana
                            Skrzetuskiego i da mu to, w czem sobie szczęście upatrzył, bo wielkie są
                            zasługi tego kawalera. W tych czasach zepsucia i prywaty, gdy każdy o
                            sobie tylko myśli, on o sobie zapomniał. Taż on, brateńki, dawno mógł
                            permisyę od księcia pana otrzymać i jechać na szukanie kniaziówny, a
                            zamiast tego, gdy na miłą ojczyznę paroksyzm przyszedł, ani na chwilę
                            służby nie porzucił, z męką w sercu w ustawicznej pracy trwając.</p>
                        <p>— Rzymską on ma duszę, niema co mówić! — rzekł Zagłoba.</p>
                        <p>— Przykład z niego brać powinniśmy.</p>
                        <p>— Szczególniej waćpan, panie Podbipięto, który na wojnie nie pożytku
                            ojczyzny, ale trzech głów szukasz.</p>
                        <p>— Bóg patrzy w duszę moją! — rzekł pan Longinus, wznosząc oczy ku
                            niebu.</p>
                        <p>— Skrzetuskiemu już Pan Bóg wynagrodził śmiercią Bohunową — rzekł Zagłoba
                            — i tem, że dał chwilę spokoju Rzeczypospolitej, bo teraz czas dla niego
                            nadszedł, by o odszukaniu zguby pomyślał.</p>
                        <p>— Waćpanowie z nim pojedziecie? — pytał Litwin.</p>
                        <p>— A waszmość to nie?</p>
                        <p>— Radbym ja z duszy serca, ale co z listami będzie? Jeden wiozę od
                            starosty wałeckiego do króla Jegomości, drugi do księcia, a trzeci
                            właśnie od pana Skrzetuskiego, takoż do księcia, z prośbą o
                            permisyę.</p>
                        <p>— Permisyę my mu wieziemy.</p>
                        <p>— Ba, ale jakże mnie listów nie odwieźć.</p>
                        <pb n="212"/>
                        <p>— Musisz waćpan jechać do Krakowa, nie może być inaczej. Zresztą powiem
                            szczerze: radbym w onej wyprawie po kniaziównę mieć takie pięście, jako
                            są waścine, za plecami, ale w czem innem, toś się waść na nic nie zdał.
                            Tam trzeba będzie symulować, a najpewniej przebrać się w świty kozackie,
                            chłopów udawać — a waść tak w oczy leziesz swoim wzrostem, że każdyby
                            się zaraz pytał: co to za drągal? skąd się takowy kozak wziął? — Prócz
                            tego waćpan i mowy ich wybornie nie umiesz. Nie, nie! jedź waść do
                            Krakowa, a my sami damy sobie jakoś radę.</p>
                        <p>— Tak i ja myślę — rzekł Wołodyjowski.</p>
                        <p>— Pewno, że tak musi być — odpowiedział pan Podbipięta. — Niechże wam Bóg
                            miłosierny błogosławi i pomoże. A czy wiecie, gdzie ona ukryta?</p>
                        <p>— Bohun nie chciał powiedzieć. Wiemy jeno to, com ja podsłuchał, gdy mnie
                            to Bohun w chlewie więził, ale to dosyć.</p>
                        <p>— Jakże wy ją znajdziecie?</p>
                        <p>— Moja głowa, moja głowa! — rzekł Zagłoba. — Bywałem ja w trudniejszych
                            terminach. Teraz rzecz tylko w tem, byśmy do Skrzetuskiego najprędzej
                            się dostali</p>
                        <p>— Pytajcie się w Zamościu. Pan Weyher musi wiedzieć, bo on z nim
                            koresponduje i jeńców mu pan Skrzetuski odsyła. Niech was Bóg
                            błogosławi!</p>
                        <p>— I waćpana również — rzekł Zagłoba. — Jak będziesz w Krakowie u księcia,
                            pokłoń się od nas panu Charłampowi.</p>
                        <p>— Któż to taki?</p>
                        <p>— To jeden Litwin, nadzwyczajnej gładkości, za <pb n="213"/>którym
                            wszystkie panny z fraucymeru księżnej głowy potraciły.</p>
                        <p>Pan Longinus zadrżał.</p>
                        <p>— Dobrodzieju mój, chyba kpiny?</p>
                        <p>— Bądź waćpan zdrów! Okrutnie tu liche piwsko w tej Końskowoli —
                            zakończył pan Zagłoba, mrugając na Wołodyjowskiego.</p>
                    </div>
                    <pb n="214"/>
                    <div type="chapter">
                        <head>ROZDZIAŁ XV.</head>
                        <p>Odjechał więc pan Longinus do Krakowa z sercem przeszytem strzałą, a
                            okrutny pan Zagłoba wraz z Wołodyjowskim do Zamościa, gdzie nie zabawili
                            dłużej jak jeden dzień, gdyż komendant, starosta wałecki, oznajmił im,
                            że dawno już nie miał wiadomości od Skrzetuskiego i sądził, że
                            regimenty, które pod Skrzetuskim ruszyły, pójdą na prezydyum do Zbaraża,
                            aby tamte kraje od kup swawolnych zasłaniać. Było to tem
                            prawdopodobniejsze, że Zbaraż, jako własność Wiśniowieckich,
                            szczególniej był na zapędy śmiertelnych wrogów księcia wystawiony.
                            Otwierała się więc przed panem Wołodyjowskim i Zagłobą długa i dosyć
                            trudna droga, ale że i tak, idąc po kniaziównę, musieliby ją przebyć,
                            było im zatem wszystko jedno, czy to prędzej, czy później nastąpi, i
                            ruszyli w nią bez zwłoki, tyle się tylko zatrzymując, ile trzeba było
                            dla odpoczynku, lub gromienia kup rozbójniczych, które się jeszcze tu i
                            owdzie wałęsały.</p>
                        <p>Szli krajem tak zniszczonym, że częstokroć po całych dniach żywej duszy
                            nie mogli napotkać. Miasteczka leżały w perzynie, wsie były popalone i
                            puste, lud wybity, lub w jassyr zagarnięty. Trupy tylko <pb n="215"
                            />spotykali po drodze, szkielety domów, kościołów, cerkwi, niedogarki
                            chat wiejskich i psy na zgliszczach wyjące. Kto powódź tatarsko-kozacką
                            przeżył, chronił się w głębinach leśnych i marzł z zimna, lub głodem
                            przymierał, nie śmiejąc się jeszcze z lasów wychylić, nie wierząc, by
                            nieszczęście mogło już minąć. Konie z pod swej chorągwi musiał
                            Wołodyjowski karmić korą drzew, lub nawpół spalonem zbożem, które ze
                            zgliszczów dawnych spichrzów wydobywano. Ale szli szybko, ratując się
                            głównie tymi zapasami, które rozbójniczym oddziałom zabierali. Był to
                            już koniec listopada, a o ile zeszłoroczna zima przeszła, z największym
                            podziwem ludzkim, bez śniegów, mrozów i lodu, tak że cały porządek
                            natury zdawał się być przez nią odmieniony, o tyle teraźniejsza
                            zapowiadała się ostrzej niż zwykle. Ziemia skrzepła, śniegi leżały już
                            na polach, a brzegi rzek bramowały się rankami przeźroczystą skorupą
                            szklaną. Pogoda była sucha, blade promienie słoneczne słabo tylko
                            ogrzewały świat w godzinach południowych; natomiast rankami i wieczorami
                            paliły się na niebie czerwone zorze — niechybna przepowiednia rychłej i
                            silnej zimy.</p>
                        <p>Po wojnie i głodzie miał nadejść trzeci wróg nędzy ludzkiej — mróz, a
                            jednak ludzie wyglądali go z upragnieniem, był on bowiem pewniejszym od
                            wszystkich układów hamulcem wojny. Pan Wołodyjowski, jako człowiek
                            doświadczony i nawskróś Ukrainę znający, pełen był nadziei, że wyprawa
                            po kniaziównę przyjdzie już niechybnie do skutku, bo główna przeszkoda —
                            wojna — nie położy jej tak prędko tamy.</p>
                        <p>— Nie wierzę ja w szczerość Chmielnickiego — mówił — żeby on z afektu dla
                            króla Jegomości na <pb n="216"/>Ukrainę się cofał; ale to chytry lis!
                            Wie on, że gdy kozacy okopać się nie mogą, to nic po nich, bo w otwartem
                            polu, choćby i pięćkroć liczniejsi, naszym chorągwiom nie dostoją. Pójdą
                            oni teraz do zimowników, a stada poślą w śniegi. Tatarzy też potrzebują
                            jassyr odprowadzić. Jeśli zima będzie tęga, to będziem mieli spokój aż
                            do przyszłej trawy.</p>
                        <p>— Może i dłużej, bo wszelako mają oni respekt dla króla Jegomości. Ale
                            nam i tyle czasu nie potrzeba. Da Bóg na zapusty wyprawimy panu
                            Skrzetuskiemu wesele.</p>
                        <p>— Byleśmy się tylko teraz z nim nie minęli, bo nowa byłaby mitręga.</p>
                        <p>— Trzy chorągwie są przy nim, to przecie nie w korcu ziarnka szukać. Może
                            go jeszcze pod Zbarażem dognamy, jeśli się gdzie dłużej koło hajdamaków
                            zabawi.</p>
                        <p>— Dognać go nie możemy, ale powinniśmy mieć wieści po drodze — odrzekł
                            Wołodyjowski.</p>
                        <p>O wieści jednak było trudno. Chłopi widzieli tu i owdzie przechodzące
                            chorągwie, słyszeli o bitwach staczanych przez nie z rabusiami, ale nie
                            umieli powiedzieć, czyjeby były te chorągwie, że zaś mogły one być tak
                            dobrze Regowskiego, jak Skrzetuskiego, więc dwaj przyjaciele nie mieli
                            żadnej pewności. Natomiast doleciała ich uszu inna wieść: o wielkich
                            niepowodzeniach kozackich przeciw wojskom litewskim. Krążyła już ona w
                            formie pogłoski, w wigilią wyjazdu Wołodyjowskiego z Warszawy, ale
                            jeszcze wątpiono, teraz zaś rozbiegła się po całym kraju, ze wszelkimi
                            szczegółami, jako niezbita prawda. Za klęski zadane przez Chmielnickiego
                            wojskom koronnym, zapłaciły klęską litewskie. Dał głowę <pb n="217"
                            />Półksiężyc, wódz stary i doświadczony, i dziki Nebaba, i potężniejszy
                            od nich obydwóch Krzeczowski, który nie starostw i województw, nie
                            dostojeństw i godności, ale pala się w buntowniczych szeregach dorobił.
                            Zdało się, że jakaś dziwna Nemezis zapragnęła pomścić na nim niemiecką
                            krew, przelaną w łasze dnieprowej, krew Flika i Wernera, gdyż wpadł
                            właśnie w ręce niemieckiego regimentu radziwiłłowskiego, i lubo
                            postrzelany i ciężko ranny, został natychmiast na pal wbity, na którym
                            nieszczęsny drgał jeszcze cały dzień, nim posępną duszę wyzionął. Taki
                            był koniec tego, który przez swe męstwo i geniusz wojenny drugim
                            Stefanem Chmieleckim mógł zostać, ale którego wygórowana żądza bogactw i
                            dostojeństw pchnęła na drogę zdrad, krzywoprzysięstwa i straszliwych,
                            godnych samego Krzywonosa mordów.</p>
                        <p>Z nim, z Półksiężycem i z Nebabą blizko dwadzieścia tysięcy mołojców
                            położyło głowy na pobojowisku, lub potopiło się w błotach Prypeci;
                            strach więc przeleciał jak wicher nad bujną Ukrainą, bo zdało się
                            wszystkim, że to po wielkich tryumfach, po Żółtych wodach, Korsuniu,
                            Piławcach, przychodzi czas na takie pogromy, jakich pod Sołonicą i
                            Kumejkami doznały poprzednie bunty. Sam Chmielnicki, choć na szczycie
                            sławy, choć potężniejszy niż kiedykolwiek, zląkł się, gdy się o śmierci
                            „druha“ Krzeczowskiego dowiedział, i znów czarownic zaczął o przyszłość
                            pytać. Wróżyły różnie — wróżyły nowe wielkie wojny i zwycięstwa i klęski
                            — nie umiały jednak powiedzieć hetmanowi, co się z nim samym stanie.</p>
                        <p>Ale tymczasem, właśnie z powodu klęski Krzeczowskiego, również jak z
                            powodu zimy, tem <pb n="218"/>pewniejszy był długi spokój. Kraj począł
                            się koić, spustoszałe wioski zaludniać i otucha wstępowała zwolna we
                            wszystkie zwątpiałe i przerażone serca.</p>
                        <p>Z tąż samą otuchą nasi dwaj przyjaciele, po długiej i trudnej podróży,
                            dojechali szczęśliwie do Zbaraża i oznajmiwszy się w zamku, natychmiast
                            udali się do komendanta, w którym, z niemałem zdziwieniem, poznali
                            Wierszułła.</p>
                        <p>— A gdzie Skrzetuski? — pytał po pierwszych powitaniach Zagłoba.</p>
                        <p>— Niemasz go — odpowiedział Wierszułł.</p>
                        <p>— To waść masz komendę nad prezydyum?</p>
                        <p>— Tak jest. Miał Skrzetuski, ale wyjechał i mnie zdał załogę aż do swego
                            powrotu.</p>
                        <p>— A kiedy obiecał wrócić?</p>
                        <p>— Nic nie mówił, bo sam nie wiedział, jeno mi tak rzekł na odjezdnem:
                            „jeśliby kto do mnie przyjechał, tedy mu powiedz, żeby tu mnie
                            czekał.“</p>
                        <p>Zagłoba z Wołodyjowskim spojrzeli na siebie.</p>
                        <p>— Jak dawno pojechał? — pytał pan Michał.</p>
                        <p>— Dziesięć dni temu.</p>
                        <p>— Panie Michale — rzekł Zagłoba — niechże pan Wierszułł da nam wieczerzę,
                            bo źle się radzi na głodno. Przy wieczerzy pogadamy.</p>
                        <p>— Z serca służę waszmościom, bom i sam też miał do stołu siadać. Zresztą
                            pan Wołodyjowski, jako starszy oficer, bierze komendę, więc to ja jestem
                            u niego, nie on u mnie.</p>
                        <p>— Zostań przy komendzie, panie Krzysztofie — rzekł Wołodyjowski — boś
                            starszy wiekiem, przytem mnie pewno jechać wypadnie.</p>
                        <p>Po chwili wieczerza była podana. Siedli, jedli, a gdy <pb n="219"/>pan
                            Zagłoba zaspokoił już nieco pierwszy głód dwoma miskami juszki, rzekł do <!-- choice>
                                <orig>Wierszuła:</orig>
                                --><corr>Wierszułła</corr><!--
                            </choice --></p>
                        <p>— Nie suponujeszże waćpan, gdzie mógł jechać pan Skrzetuski?</p>
                        <p><!-- choice>
                                <orig>Wierszuł</orig>
                                --><corr>Wierszułł</corr><!--
                            </choice --> kazał iść precz pachołkom, posługującym do stołu, po chwili
                            namysłu tak mówić począł:</p>
                        <p>— Suponuję, ale siła Skrzetuskiemu na tajemnicy zależy, więc nie chciałem
                            przy służbie gadać. Korzystał on z pomyślnego czasu, bo pewnie tu do
                            wiosny będziem w spokoju stali — i wedle moich supozycyj, pojechał na
                            poszukiwanie kniaziówny, która w Bohunowem jest ręku.</p>
                        <p>— Bohuna niema już na świecie — rzekł Zagłoba.</p>
                        <p>— Jakto?</p>
                        <p>Pan Zagłoba opowiedział po raz trzeci, czy czwarty wszystko jak było, bo
                            opowiadał to zawsze z przyjemnością; Wierszułł również, jak pan
                            Longinus, nie mógł się wydziwić zdarzeniu, nakoniec rzekł:</p>
                        <p>— To Skrzetuskiemu będzie <!-- choice>
                                <orig>łatwiej,</orig>
                                --><corr>łatwiej.</corr><!--
                            </choice --></p>
                        <p>— W tem rzecz, czy ją odnajdzie. A ludzi ze sobą wziął jakowych?</p>
                        <p>— Nikogo, sam pojechał — z jednym Rusinkiem, pacholikiem i z trzema
                            końmi.</p>
                        <p>— To już roztropnie postąpił, bo tam tylko fortelami trzeba radzić. Do
                            Kamieńca możnaby może z chorągiewką dojść, ale już w Uszycy i w
                            Mohylowie pewno stoją kozacy, bo tam zimowniki dobre, a w Jampolu ich
                            gniazdo — trzeba tam iść albo z całą dywizyą, albo samemu.</p>
                        <p>— A skądże waćpan wiesz, że on w tamtą właśnie stronę się udał? — pytał
                            Wierszułł.</p>
                        <p>— Bo ona tam ukryta za Jampolem i o tem on <pb n="220"/>wiedział, ale tam
                            jarów, zapadlin, komyszy tyle, że choć i wiedząc dobrze miejsce, trudno
                            trafić, cóż dopiero nie wiedząc. Jeździłem ja za końmi i na sądy do
                            Jahorlika, to wiem. Żebyśmy byli razem, możeby łatwiej poszło, ale jemu
                            samemu — wątpię, wątpię, chybaby mu przypadek jakowy drogę wskazał, bo i
                            pytać się nie będzie mógł.</p>
                        <p>— To waszmościowie chcieliście z nim jechać?</p>
                        <p>— Tak jest. Ale cóż teraz poczniemy, panie Michale? Jechać za nim, czy
                            nie jechać?</p>
                        <p>— Na waszmościn przemysł to zdaję.</p>
                        <p>— Hum! dziesięć dni jak pojechał — nie dognamy — i co więcej, kazał
                            czekać na siebie. Bóg też wie, jaką drogą pojechał? Mógł na Płoskirow i
                            Bar, jako stary trakt idzie, a mógł na Kamieniec Podolski. Ciężka tu
                            jest sprawa.</p>
                        <p>— Pamiętaj przytem waszmość — rzekł Wierszułł — że są tylko supozycye,
                            ale pewności niemasz, że po kniaziównę pojechał</p>
                        <p>— Otóż to, otóż to! — rzekł Zagłoba. — Nuż ruszył tylko dlatego, by
                            języka gdzie zasięgnąć, i potem wróci do Zbaraża, bo to przecie
                            wiedział, że mamy iść razem i mógł się nas teraz spodziewać, jako w
                            najlepszy czas. Ciężka to jest deliberacya.</p>
                        <p>— Jabym radził czekać z dziesięć dni — rzekł Wierszułł.</p>
                        <p>— Dziesięć dni na nic; albo czekać, albo wcale nie czekać.</p>
                        <p>— Ja zaś myślę, żeby nie czekać, bo i co stracimy, jeśli zaraz jutro
                            ruszym? Nie odnajdzie kniaziówny pan Skrzetuski, to może właśnie nam Bóg
                            poszczęści — rzekł Wołodyjowski.</p>
                        <pb n="221"/>
                        <p>— Widzisz, panie Michale, nie można tu nic lekceważyć; wasze jesteś młody
                            i chce ci się przygód — odpowiedział Zagłoba — a tu jest to
                            niebezpieczeństwo, że gdy jej osobno on, a osobno my szukać będziem,
                            łatwo rozbudzi się jakaś podejrzliwość w tamecznych ludziach. Kozactwo
                            chytre i boi się, żeby kto nie odkrył ich zamysłów. Oni tam z baszą
                            granicznym koło Chocima mogą mieć konszachty, lub z Tatarami za
                            Dniestrem wedle przyszłej wojny — kto ich wie! Tedy na obcych ludzi, a
                            zwłaszcza dopytujących o drogi, baczne będą mieć oko. Ja ich znam.
                            Zdradzić się łatwo, a potem co?</p>
                        <p>— To tembardziej, bo może Skrzetuski w takowe popaść terminy, w których
                            trzeba mu będzie pomódz.</p>
                        <p>— I to także prawda.</p>
                        <p>Zagłoba zamyślił się tak mocno, że aż mu skronie drgały.</p>
                        <p>Nakoniec rozbudził się i rzekł:</p>
                        <p>— Zważywszy wszystko, trzeba będzie jechać.</p>
                        <p>Wołodyjowski odetchnął z zadowoleniem.</p>
                        <p>— A kiedy?</p>
                        <p>— Wypocząwszy tu ze trzy dni, by dusza i ciało raźne były.</p>
                        <p>Jakoż nazajutrz dwaj przyjaciele poczęli już czynić przygotowania do
                            drogi, gdy niespodzianie, w wigilią ich wyjazdu, przybył pacholik pana
                            Skrzetuskiego, młody kozaczek Cyga, z wieściami i listami dla
                            Wierszułła. Usłyszawszy o tem, Zagłoba i Wołodyjowski wnet pośpieszyli
                            do kwatery komendanta i tam czytali, co następuje:</p>
                        <p>„Jestem w Kamieńcu, do którego droga na Satanów bezpieczna. Jadę do
                            Jahorlika z ormianami, kupcami, których mnie pan Bukowski wskazał. Mają
                            oni glejty <pb n="222"/>tatarskie i kozackie na wolny przejazd do
                            Akermanu. Pojedziemy na Uszycę, Mohylów i Jampol, z bławatami, wszędy po
                            drodze się zatrzymując, gdzie jeno ludzie żywi mieszkają; może też Bóg
                            pomoże, że znajdziem, czego szukamy. Towarzyszom moim, Wołodyjowskiemu i
                            panu Zagłobie, powiedz, panie Krzysztofie, by w Zbarażu na mnie czekali,
                            jeśli im czego innego czynić nie wypadnie, bo w tę drogę, w którą jadę,
                            większą kupą jechać nie można, a to dla wielkiej podejrzliwości kozaków,
                            którzy w Jampolu zimują i nad Dniestrem, aż do Jahorlika, konie w
                            śniegach trzymają. Czego ja sam nie sprawię, tegobyśmy i we trzech nie
                            dokazali, a ja prędzej za ormianina ujść mogę. Podziękuj im, panie
                            Krzysztofie, z duszy serca za ich rezolucyą, którą, pókim żyw, będę
                            pamiętał, ale czekać na nich nie mogłem, gdyż każdy dzień w męce mi
                            schodził — i tego nie mogłem wiedzieć, czyli przyjadą, a najlepsza pora
                            teraz jechać, gdy wszyscy kupcy po bakalie i bławaty ruszają. Pacholika
                            wiernego odsyłam, którego miej w opiece, bo nic mi po nim, boję się zaś
                            jego młodości, żeby się gdzie z czem nie wygadał. Pan Bukowski zaręcza
                            za owych kupców, że poczciwi, co i ja myślę, wierząc, że wszystko w ręku
                            Boga najwyższego, któren jeśli zechce, miłosierdzie nam swoje okaże i
                            mękę skróci, amen“.</p>
                        <p>Pan Zagłoba skończył list i spoglądał na swoich towarzyszów, oni zaś
                            milczeli — aż w końcu Wierszułł rzekł:</p>
                        <p>— Wiedziałem, że on tam pojechał.</p>
                        <p>— A co nam czynić wypada? — pytał Wołodyjowski.</p>
                        <p>— A cóż — rzekł Zagłoba, roztwierając ręce. — Nie mamy po co już jechać.
                            To, że on z kupcami <pb n="223"/>jedzie, to dobrze, bo wszędy może
                            zaglądać i nikogo to nie zdziwi. W każdej chacie teraz, w każdym
                            chutorze jest co kupować, gdyż oni przecie pól Rzeczypospolitej
                            zrabowali. Ciężkoby nam było, panie Michale, za Jampol się dostać.
                            Skrzetuski czarny jak Wołoch i snadnie za ormianina ujść może, a ciebie
                            zarazby po twoich owsianych wąsikach poznali. W przebraniu chłopskiem
                            również byłoby trudno... Niechże mu Bóg błogosławi! Nic tam po nas — to
                            muszę przyznać, chociaż mi żal, że do uwolnienia tej niebogi nie
                            przyłożymy ręki. Wielkąśmy jednak Skrzetuskiemu oddali przysługę,
                            usiekłszy Bohuna, bo gdyby on był żyw, tedy nie ręczyłbym za zdrowie
                            pana Jana.</p>
                        <p>Wołodyjowski bardzo był niekontent; obiecywał sobie podróż pełną przygód,
                            a tymczasem zapowiadał mu się długi i nudny pobyt w Zbarażu.</p>
                        <p>— Możebyśmy choć do Kamieńca ruszyli? — rzekł.</p>
                        <p>— A co my tam będziem robili i z czego żyli? — odpowiedział Zagłoba. —
                            Wszystko jedno, do których murów jak grzyby przyrośniemy; trzeba czekać
                            i czekać, bo taka podróż dużo Skrzetuskiemu może zająć czasu. Człowiek
                            póty młody, póki się rusza (tu pan Zagłoba opuścił melancholicznie głowę
                            na piersi), a starzeje się w bezczynności, ale trudno... niechże się tam
                            bez nas obejdzie. Jutro damy na solenną wotywę, by mu Bóg szczęścił.
                            Bohunaśmy usiekli — to grunt. Każ waść konie rozjuczyć, panie Michale —
                            trzeba czekać.</p>
                        <p>Jakoż nazajutrz zaczęły się dla dwóch przyjaciół długie, jednostajne dni
                            oczekiwania, których ani pijatyki, ani gra w kości nie mogły urozmaicić
                            — i ciągnęły się bez końca. Tymczasem nadeszła sroga zima. Śnieg,
                            całunem na łokieć grubym, okrył blanki zbaraskie i całą <pb n="224"
                            />ziemię; zwierz i ptactwo dzikie zbliżyły się do mieszkań ludzkich. Po
                            całych dniach słychać było krakania niezmiernych stad wron i kruków.
                            Upłynął cały grudzień, poczem styczeń i luty — o Skrzetuskim nie było
                            ani słychu.</p>
                        <p>Pan Wołodyjowski jeździł do Tarnopola szukać przygód; Zagłoba sposępniał
                            i utrzymywał, że się starzeje.</p>
                    </div>
                    <pb n="225"/>
                    <div type="chapter">
                        <head>ROZDZIAŁ XVI.</head>
                        <p>Komisarze wysłani przez Rzeczpospolitą do traktatów z Chmielnickim
                            dotarli wreszcie śród największych trudności do Nowosiółek i tam
                            zatrzymali się, czekając odpowiedzi od zwycięskiego hetmana, który
                            tymczasem bawił w Czehrynie. Siedzieli smutni i strapieni, bo przez
                            drogę ciągle groziła im śmierć, a trudności mnożyły się na każdym kroku.
                            Dzień i noc otaczały ich tłumy czerni, zdziczałej do reszty przez mordy
                            i wojnę — i wyły o śmierć komisarzów. Raz wraz napotykali od nikogo
                            niezależne watahy, złożone ze zbójców i dzikich czabanów, niemających
                            najmniejszego pojęcia o prawach narodów, a głodnych krwi i zdobyczy.
                            Mieli wprawdzie komisarze sto koni asystencyi, którymi pan Bryszowski
                            dowodził, prócz tego sam Chmielnicki, w przewidywaniu co ich spotkać
                            może, przysłał im pułkownika Dońca, wraz z czterystoma mołojcami; ale
                            eskorta ta łatwo mogła okazać się niewystarczającą, bo tłumy dziczy
                            rosły z każdą godziną i coraz groźniejszą przybierały postawę. Kto tylko
                            z konwoju, albo ze służby, oddalił się choć na chwilę od gromady, ginął
                            bez śladu. Byli oni jako garść podróżnych otoczona przez stado
                            zgłodniałych wilków. I tak <pb n="226"/>upływały im całe dnie, tygodnie,
                            aż na noclegu w Nowosiółkach zdawało się już wszystkim, że nadchodzi
                            ostatnia godzina. Konwój dragoński i eskorta Dońca toczyły od wieczora
                            formalną walkę o życie komisarzów, którzy, odmawiając modlitwy za
                            konających, polecali duszę Bogu. Karmelita Łętowski dawał im kolejno
                            rozgrzeszenie, a tymczasem z za okien, wraz z powiewem wiatru,
                            dochodziły straszliwe wrzaski, odgłosy strzałów, piekielne śmiechy,
                            szczęk kos, wołania „na pohybel!“ i o głowę wojewody Kisiela, który
                            głównym był przedmiotem zawziętości.</p>
                        <p>Była to straszna noc, a długa, bo zimowa. Wojewoda Kisiel wsparł głowę na
                            ręku i siedział od kilku godzin nieruchomie. Nie śmierci on się lękał,
                            bo od czasów wyruszenia z Huszczy tak już był wyczerpany, zmęczony,
                            bezsenny, że raczejby z radością do śmierci wyciągnął ręce — ale duszę
                            jego nurtowała bezdenna rozpacz. On to przecie, jako Rusin z krwi i
                            kości, pierwszy wziął na się rolę pacyfikatora w tej bezprzykładnej
                            wojnie — on występował wszędy, w senacie i na sejmie, jako najgorętszy
                            stronnik układów, on popierał politykę kanclerza i prymasa, on potępiał
                            najsilniej Jeremiego, i działał w dobrej wierze, dla dobra kozactwa i
                            Rzeczypospolitej — i wierzył całą swą gorącą duszą, że układy, że
                            ustępstwa wszystko pogodzą, uspokoją, zabliźnią — i właśnie teraz, w tej
                            chwili, gdy wiózł buławę Chmielnickiemu, a ustępstwa kozaczyźnie,
                            zwątpił o wszystkiem — ujrzał oczywiście marność swoich wysileń, ujrzał
                            pod nogami próżnię i przepaść.</p>
                        <p>— Zali oni nie chcą niczego więcej, jeno krwi, zali nie o inną wolność,
                            jeno o wolność rabunku i <pb n="227"/>pożogi im idzie? — myślał z
                            rozpaczą wojewoda i tłumił jęki, które rozrywały mu pierś
                            szlachetną.</p>
                        <p>— Hołowu Kisielowu, hołowu Kisielowu! na pohybel! — odpowiadały mu
                            tłumy.</p>
                        <p>I byłby chętnie poniósł im w darze wojewoda tę białą, skołataną głowę,
                            gdyby nie ta resztka wiary, że im i całej kozaczyźnie trzeba dać coś
                            więcej — trzeba koniecznie dla ich własnego i Rzeczypospolitej
                            zbawienia. Niechże ich przyszłość tego żądać nauczy.</p>
                        <p>A gdy tak myślał, jakiś promień nadziei i otuchy rozświecał na chwilę te
                            ciemności, które nagromadziła w nim rozpacz — i wmawiał sam w siebie
                            nieszczęsny starzec, że ta czerń, to przecie nie cała kozaczyzna, nie
                            Chmielnicki i jego pułkownicy, że z nimi to dopiero rozpoczną się
                            układy.</p>
                        <p>Ale mogą-li one być trwałe, póki pół miliona chłopów stoi pod bronią? Nie
                            stopniejąż one z pierwszym powiewem wiosny, jak owe śniegi, które w tej
                            chwili pokrywają step?...</p>
                        <p>Tu znów przychodziły wojewodzie na myśl słowa Jeremiego: „łaski można dać
                            tylko zwyciężonym“ — i znów myśl jego zasuwała się w ciemność, a pod
                            nogami otwierała się przepaść.</p>
                        <p>Tymczasem mijała północ. Wrzaski i wystrzały nieco przycichły; natomiast
                            świst wichru powiększał się, na dworze była zamieć śnieżna; znużone
                            tłumy widocznie poczęły rozchodzić się do domów; nadzieja wstąpiła w
                            serca komisarzów.</p>
                        <p>Wojciech Miaskowski, podkomorzy lwowski, podniósł się z ławy, posłuchał
                            przy oknie zasutem śniegiem i rzekł:</p>
                        <pb n="228"/>
                        <p>— Widzi mi się, że za łaską Bożą jutra jeszcze dożyjemy.</p>
                        <p>— Może też i Chmielnicki nadeszle liczniejszą asystencyą, bo z tą nie
                            dojdziemy — rzekł pan Śmiarowski.</p>
                        <p>Pan Zieleński, podczaszy bracławski, uśmiechnął się gorzko:</p>
                        <p>— Ktoby to rzekł, że komisarzami pokojowymi jesteśmy!</p>
                        <p>— Posłowałem nieraz do Tatar — mówił pan chorąży nowogrodzki — ale
                            takiego posłowania nie zaznałem póki życia. Więcej w naszych osobach
                            Rzeczpospolita kontemptu doznaje, niż pod Korsuniem i Piławcami doznała.
                            Mówię też waszmościom: wracajmy, bo o układach niema co i myśleć.</p>
                        <p>— Wracajmy — powtórzył jak echo pan Brzozowski, kasztelan kijowski. — Nie
                            może pokój stanąć, niech będzie wojna.</p>
                        <p>Kisiel podniósł powieki i utkwił szklane oczy w kasztelanie.</p>
                        <p>— Żółte wody, Korsuń, Piławce! — rzekł głucho.</p>
                        <p>I umilkł, a za nim umilkli wszyscy — jeno pan Kulczyński, skarbnik
                            kijowski, począł odmawiać głośno różaniec, a pan łowczy Krzetowski za
                            głowę się obu rękoma chwycił i powtarzał:</p>
                        <p>— Co za czasy! co za czasy! Boże zmiłuj się nad nami.</p>
                        <p>Wtem drzwi się otwarły i Bryszowski, kapitan dragonów biskupa
                            poznańskiego, dowodzący konwojem, wszedł do izby.</p>
                        <p>— JW. wojewodo — rzekł — jakiś kozak pragnie widzieć Ichmość panów
                            komisarzy.</p>
                        <pb n="229"/>
                        <p>— Dobrze — odrzekł Kisiel — a czerń rozeszła się już?</p>
                        <p>— Poszli; obiecali jutro wrócić.</p>
                        <p>— Bardzo nacierali?</p>
                        <p>— Okrutnie, ale kozacy Dońca zabili ich kilkunastu. Jutro obiecali nas
                            spalić.</p>
                        <p>— Dobrze, niech ten kozak wejdzie.</p>
                        <p>Po chwili drzwi się otwarły i jakaś wysoka, czarnobroda postać stanęła w
                            progu izby.</p>
                        <p>— Kto jesteś? — pytał Kisiel.</p>
                        <p>— Jan Skrzetuski, porucznik husarski księcia wojewody ruskiego.</p>
                        <p>Kasztelan Brzozowski, pan Kulczyński i łowczy Krzetowski porwali się z
                            ław. Wszyscy oni służyli ostatniego roku z księciem pod Machnówką i
                            Konstantynowem i znali pana Jana doskonale, Krzetowski był mu nawet
                            powinowatym.</p>
                        <p>— Prawda! prawda! toż że to pan Skrzetuski? — powtarzali.</p>
                        <p>— Co tu robisz? i jakeś się do nas dostał? — pytał Krzetowski, biorąc go
                            w ramiona.</p>
                        <p>— W chłopskiem przebraniu, jak waszmościowie widzicie — rzekł
                            Skrzetuski</p>
                        <p>— Mości wojewodo — wołał kasztelan Brzozowski — toć to jest
                            najprzedniejszy rycerz z pod chorągwi wojewody ruskiego, sławny w całem
                            wojsku.</p>
                        <p>— Witam go też wdzięcznem sercem — rzekł Kisiel — i widzę, że wielkiej to
                            rezolucyi musi być kawaler, skoro się do nas przedarł.</p>
                        <p>Poczem do Skrzetuskiego:</p>
                        <p>— Czego od nas żądasz?</p>
                        <pb n="230"/>
                        <p>— Abyście mi waszmość panowie iść ze sobą dozwolili.</p>
                        <p>— Smokowi w paszczękę leziesz, ale gdy taka waszmościna wola, oponować
                            jej nie możemy.</p>
                        <p>Skrzetuski skłonił się w milczeniu.</p>
                        <p>Kisiel patrzył na niego ze zdziwieniem.</p>
                        <p>Surowa twarz młodego rycerza uderzyła go powagą i boleścią.</p>
                        <p>— Powiedzże mi waszmość — rzekł — jakie powody gnają cię do owego piekła,
                            do którego nikt po dobrej woli nie idzie?</p>
                        <p>— Nieszczęście, JW. wojewodo.</p>
                        <p>— Niepotrzebniem pytał — rzekł Kisiel. — Musiałeś kogo z bliźnich utracić
                            i tam go jedziesz szukać?</p>
                        <p>— Tak jest.</p>
                        <p>— Dawnoż to się stało?</p>
                        <p>— Zeszłej wiosny.</p>
                        <p>— Jakto? — i waść dopiero teraz na poszukiwania się wybrał? Toż to rok
                            blizko! Cóżeś waszmość dotąd porabiał?</p>
                        <p>— Biłem się pod wojewodą ruskim.</p>
                        <p>— Zaliż tak szczery pan nie chciał waści permisy udzielić?</p>
                        <p>— Ja sam nie chciałem.</p>
                        <p>Kisiel znów spojrzał na młodego rycerza, poczem nastało milczenie, które
                            przerwał dopiero kasztelan kijowski.</p>
                        <p>— Wszystkim nam, którzyśmy z księciem służyli, znane są nieszczęścia tego
                            kawalera, nad któremiśmy niejedną kroplę z oczu uronili; a że wolał,
                            póki była wojna, ojczyźnie służyć, zamiast swego dobra patrzeć, <pb
                                n="231"/>tem to chwalebniej z jego strony. Rzadki to jest przykład w
                            dzisiejszych zepsutych czasach.</p>
                        <p>— Jeśli się pokaże, że moje słowo u Chmielnickiego coś znaczy, to wierzaj
                            mi waszmość, że go nie pożałuję w waścinej sprawie — rzekł Kisiel.</p>
                        <p>Skrzetuski skłonił się znowu.</p>
                        <p>— Idźże teraz spocznij — mówił łaskawie wojewoda — bo musisz być znużon
                            niemało, jak i my wszyscy, którzy chwili spokoju nie mamy.</p>
                        <p>— Ja go do swojej stancyi zabiorę, to mój powinowaty — rzekł łowczy
                            Krzetowski.</p>
                        <p>— Pójdźmy i my wszyscy na spoczynek; kto wie, czy następnej nocy będziemy
                            spali! — rzekł Brzozowski.</p>
                        <p>— Może snem wiecznym — zakończył wojewoda.</p>
                        <p>To rzekłszy, udał się do alkierza, przy drzwiach którego czekał już
                            pachołek, a za nim rozeszli się i inni. Łowczy Krzetowski prowadził
                            Skrzetuskiego do swej kwatery, która była o kilka domów dalej. Pachołek
                            z latarką szedł przed nimi.</p>
                        <p>— Jakaż to noc ciemna i zawieja coraz większa! — mówił łowczy. — Ej,
                            panie Janie, cośmy za chwilę dziś przeżyli, myślałem, że sąd ostateczny
                            blizko. Czerń prawie nam nóż na gardle trzymała. Bryszowskiemu ręce
                            ustawały. Jużeśmy się żegnać zaczynali.</p>
                        <p>— Byłem między czernią — odrzekł Skrzetuski. — Jutro na wieczór czekają
                            nowej watahy zbójców, której dali znać o was. Jutro trzeba koniecznie
                            stąd wyruszyć. Wszakże do Kijowa jedziecie?</p>
                        <p>— Zależy to od responsu Chmielnickiego, do którego kniaź Czetwertyński
                            pojechał. Oto moja stancya; wejdź, proszę, panie Janie, kazałem wina
                            zagrzać, to się posilemy przede snem.</p>
                        <pb n="232"/>
                        <p>Weszli do izby, w której na kominie palił się potężny ogień. Dymiące wino
                            stało już na stole. — Skrzetuski schwycił z chciwością za szklanicę.</p>
                        <p>— Od wczoraj nie miałem nic w gębie — rzekł.</p>
                        <p>— Wymizerowanyś strasznie. Widać i boleść i trudy cię stoczyły. Ale mów
                            mi jeno o sobie, boć ja przecie wiem o twojej sprawie — to ty kniaziówny
                            tam, między nimi, szukać zamyślasz?</p>
                        <p>— Albo jej, albo śmierci — odparł rycerz.</p>
                        <p>— Łatwiej śmierć znajdziesz; skądże wiesz, że kniaziówna tam może być? —
                            pytał dalej łowczy.</p>
                        <p>— Bom jej gdzieindziej już szukał.</p>
                        <p>— Gdzie tak?</p>
                        <p>— Wedle Dniestru, aż do Jahorlika. Jeździłem z kupcami ormiańskimi, bo
                            były wskazówki, że tam ukryta; byłem wszędzie, a teraz do Kijowa jadę,
                            gdyż tam ją miał Bohun odwieźć.</p>
                        <p>Zaledwie porucznik wymówił nazwisko Bohuna, gdy łowczy porwał się za
                            głowę.</p>
                        <p>— Na Boga! — wykrzyknął — toż ja ci najważniejszej rzeczy nie mówię.
                            Słyszałem, że Bohun zabit.</p>
                        <p>Skrzetuski pobladł.</p>
                        <p>— Jakto? — rzekł. — Kto to powiadał?</p>
                        <p>— Ów szlachcic, który to raz już kniaziównę ocalił, co to pod
                            Konstantynowem tyle dokazywał — ten mnie mówił. Spotkałem go, gdy do
                            Zamościa jechał. Minęliśmy się w drodze. Ledwiem go spytał co słychać:
                            odpowiedział mi, że Bohun zabit. Pytam: a kto go zabił? — odpowie: „ja“
                            — na temeśmy się rozjechali.</p>
                        <p>Płomień, który rozpalił się w twarzy Skrzetuskiego, zgasł nagle.</p>
                        <p>— Ten szlachcic — rzekł — rad klimkiem rzuci. <pb n="233"/>Jemu nie można
                            wierzyć. Nie! nie! Nie byłby on w stanie zabić Bohuna.</p>
                        <p>— A tyżeś się nie widział z nim, panie Janie? bo i to sobie przypominam,
                            że mówił mi, iż do ciebie do Zamościa jedzie.</p>
                        <p>— W Zamościu nie doczekałem się go. Musi on być teraz w Zbarażu, ale mnie
                            pilno było komisyą dogonić — więcem z Kamieńca nie na Zbaraż wracał i
                            nie widziałem go wcale. Bóg jeden raczy wiedzieć, czy i to prawda, co on
                            mnie w swoim czasie o niej powiadał, co jakoby podsłuchał, w niewoli u
                            Bohuna będąc, że za Jampolem ją ukrył, a potem miał ją do Kijowa na ślub
                            wieść. Może i to nie prawdą, jako i wszystko, co Zagłoba mówił.</p>
                        <p>— Pocóż tedy do Kijowa jedziesz?</p>
                        <p>Skrzetuski zamilkł; przez chwilę słychać było tylko świst i wycie
                            wiatru.</p>
                        <p>— Bo — rzekł łowczy, przykładając palec do czoła — bo jeśli Bohun nie
                            zabit, to możesz snadnie wpaść mu w ręce.</p>
                        <p>— Poto ja i jadę, by jego znaleźć — odparł głucho Skrzetuski.</p>
                        <p>— Jakto?</p>
                        <p>— Niechże będzie sąd Boży między nami.</p>
                        <p>— Aleć on do walki z tobą nie stanie, jeno po prostu weźmie cię w łyka i
                            żywota zbawi, lub Tatarom zaprzeda.</p>
                        <p>— Z komisarzami jestem, w ich asystencyi.</p>
                        <p>— Daj Bóg, abyśmy własne gardła wynieśli, a cóż mówić o asystencyi.</p>
                        <p>— Komu życie ciężkie, ziemia będzie lekka.</p>
                        <p>— Bójże się Boga, Janie, tu nie o śmierć wreszcie <pb n="234"/>chodzi, bo
                            ta nikogo nie minie, ale oni cię mogą na galery tureckie zaprzedać.</p>
                        <p>— Zali myślisz, panie łowczy, że mi będzie gorzej niż jest?</p>
                        <p>— Widzę, żeś desperat, w miłosierdzie Boże nie ufasz.</p>
                        <p>— Mylisz się, panie łowczy! Mówię, że mi źle na świecie, bo tak jest, ale
                            z wolą Bożą dawno się pogodziłem. Nie proszę, nie jęczę, nie przeklinam,
                            łbem o ścianę nie tłukę, chcę jeno spełnić co do mnie należy póki mi sił
                            i życia staje.</p>
                        <p>— Ale cię boleść jako trucizna trawi.</p>
                        <p>— Bóg dał poto boleść, by trawiła, a lek ześle, kiedy sam zechce.</p>
                        <p>— Nie mam co rzec na takowy argument — rzekł łowczy. — W Bogu jedyny
                            ratunek, w Bogu nadzieja, dla nas i dla całej Rzeczypospolitej. Pojechał
                            król do Częstochowy, może też u Najświętszej Panny co wskóra — inaczej
                            zginiemy wszyscy.</p>
                        <p>Nastała cisza, z za okien tylko dochodziło przeciągłe „werdo”
                            dragońskie.</p>
                        <p>— Tak, tak — mówił po chwili łowczy. — Wszyscy my więcej do umarłych, niż
                            do żywych należymy. Zapomnieli już ludzie śmiać się w tej
                            Rzeczypospolitej, jeno jęczą, jako ten wicher w kominie. Wierzyłem i ja,
                            że nastaną lepsze czasy, pókim tu wraz z innymi nie przyjechał, ale
                            widzę teraz, że płonna to była nadzieja. Ruina, wojna, głód, mordy i nic
                            więcej — nic więcej!</p>
                        <p>Skrzetuski milczał; płomień ogniska palącego się w kominie oświecał twarz
                            jego wychudłą i surową.</p>
                        <p>Wreszcie podniósł głowę i rzekł poważnym głosem:</p>
                        <pb n="235"/>
                        <p>— Doczesność to wszystko, która upływa, przemija — i nic się po niej nie
                            zostaje.</p>
                        <p>— Mówisz jak mnich — rzekł pan łowczy.</p>
                        <p>Skrzetuski nie odpowiedział; wicher tylko jęczał coraz żałośniej w
                            kominie.</p>
                    </div>
                    <pb n="236"/>
                    <div type="chapter">
                        <head>ROZDZIAŁ XVII.</head>
                        <p>Nazajutrz rano opuścili komisarze, a z nimi i pan Skrzetuski, Nowosiółki,
                            ale była to podróż opłakana, w której na każdym postoju, w każdem
                            miasteczku groziła im śmierć, a wszędy spotykały gorsze od śmierci
                            zniewagi, w tem właśnie gorsze, że komisarze wieźli w osobach swych
                            powagę i majestat Rzeczypospolitej. Pan Kisiel rozchorzał, tak iż na
                            wszystkich noclegach wnoszono go na saniach do domów i piekarni.
                            Podkomorzy lwowski łzami się zalewał nad hańbą swoją i ojczyzny; kapitan
                            Bryszowski również rozchorzał od bezsenności i pracy, więc miejsce jego
                            zajął pan Skrzetuski i prowadził dalej ów nieszczęsny orszak, wśród
                            nacisku tłumów, obelg, gróźb, szarpaniny i bitew.</p>
                        <p>W Białogrodzie znów zdawało się komisarzom, że ostatnia ich godzina
                            nadeszła. Pospólstwo pobiło chorego Bryszowskiego, zamordowało pana
                            Gniazdowskiego — i tylko przybycie metropolity na rozmowę z wojewodą
                            wstrzymało rzeź już przygotowaną. Do Kijowa nie chciano wcale wpuścić
                            komisarzy. Książę Czetwertyński wrócił 11 lutego od Chmielnickiego bez
                            żadnej odpowiedzi. Komisarze nie wiedzieli, co dalej czynić, gdzie się
                            obrócić. Powrót zagrodziły im ogromne watahy, czekające tylko <pb
                                n="237"/>na zerwanie układów, aby wymordować poselstwo. Tłuszcza
                            rozzuchwalała się coraz bardziej. Chwytano za lejce koni dragońskich i
                            tamowano drogę; rzucano kamienie, kawały lodu i zmarznięte grudy śniegu
                            do sani wojewody. W Gwozdowej Skrzetuski i Doniec musieli stoczyć krwawą
                            bitwę, w której rozpędzili kilkaset czerni. Wyjechali znów chorąży
                            nowogrodzki i Śmiarowski z perswazyą do Chmielnickiego, by na komisyą do
                            Kijowa przybył, ale wojewoda małą miał nadzieję, ażeby mogli żywi do
                            niego dojechać, tymczasem w Chwastowie musieli komisarze z założonemi
                            rękoma patrzeć na tłumy mordujące jeńców obojej płci i wszelkiego wieku,
                            których topiono w przeręblach, polewano wodą na mrozie, bodzono widłami,
                            lub obstrugiwano żywcem nożami. Takich dni upłynęło ośmnaście, zanim
                            przyszła nakoniec odpowiedź od Chmielnickiego, że do Kijowa przyjechać
                            nie chce, ale w Perejasławiu czeka na wojewodę i komisarzy.</p>
                        <p>Odetchnęli tedy nieszczęśni wysłańcy, sądząc, że skończyła się już ich
                            męka, jakoż przeprawiwszy się przez Dniepr w Trypolu, udali się na noc
                            do Woronkowa, z którego sześć tylko mil było do Perejasławia. Wyjechał
                            naprzeciw nich o pół mili Chmielnicki, chcąc niby cześć poselstwu
                            królewskiemu okazać, ale jakże zmieniony od owych czasów, w których się
                            za ukrzywdzonego podawał — „quantum mutatus ab illo!“ — jak słusznie
                            pisał wojewoda Kisiel.</p>
                        <p>Wyjechał bowiem w kilkadziesiąt koni, z pułkownikami, essaułami i muzyką
                            wojskową, pod znakiem, buńczukiem i czerwoną chorągwią, jakby książę
                            udzielny. Orszak komisarski zatrzymał się natychmiast, on zaś,
                            przyskoczywszy do naczelnych sani, w których jechał <pb n="238"
                            />wojewoda, patrzył czas jakiś w jego sędziwe oblicze, poczem uchylił
                            trochę kołpaka i rzekł:</p>
                        <p>— Czołem wam, panowie komisary, i tobie wojewodo. Lepiej było dawniej
                            zacząć ze mną traktaty, kiedy ja był mniejszy i siły własnej nie znał,
                            ale że was korol do mene pisław, tak was wdzięcznem sercem w mojej ziemi
                            przyjmuję.</p>
                        <p>— Witaj, mości hetmanie! — odrzekł Kisiel. — Król jegomość posłał nas,
                            byśmy ci jego łaskę ofiarowali i sprawiedliwość wyrządzili.</p>
                        <p>— Za łaskę dziękuję, a sprawiedliwość już ja sam sobie, ot tera, na
                            waszych szyjach wyrządził — (tu uderzył się po szabli) — i dalej
                            wyrządzę, jeśli mnie nie ukontentujecie.</p>
                        <p>— Nie uprzejmie nas witasz, mości hetmanie zaporoski, nas, wysłańców
                            królewskich.</p>
                        <p>— Ne budu howoryty na moroże, będzie na to lepszy czas — odparł szorstko
                            Chmielnicki. — Puszczaj mnie, Kisielu, do swoich sani, bo wam chcę cześć
                            wyrządzić i razem jechać.</p>
                        <p>To rzekłszy, zsiadł z konia i zbliżył się do sani, Kisiel zaś usunął się
                            ku prawej ręce, zostawiając wolną lewą stronę.</p>
                        <p>Widząc to, Chmielnicki zmarszczył się i krzyknął:</p>
                        <p>— A ty mnie dawaj prawą rękę!</p>
                        <p>— Jam senator Rzeczypospolitej.</p>
                        <p>— A mnie co senator! Pan Potocki pierwszy senator i hetman koronny, a ja
                            go mam w łykach razem z innymi i jutro, jeśli zechcę, na pal wbić
                            każę.</p>
                        <p>Rumieńce wystąpiły na blade policzki Kisiela.</p>
                        <p>— Osobę króla tu przedstawiam!!</p>
                        <pb n="239"/>
                        <p>Chmielnicki zmarszczył się jeszcze mocniej, ale się pohamował i siadł po
                            lewej stronie, mrucząc:</p>
                        <p>— Naj korol bude w Warszawi, a ja na Rusi. Nie dość ja widzę na karki wam
                            nastąpił.</p>
                        <p>Kisiel nie odrzekł nic, jeno oczy podniósł ku niebu. Miał on już
                            przedsmak tego, co go czekało, i słusznie pomyślał w tej chwili, iż
                            jeśli droga do Chmielnickiego była Golgotą, to posłowanie przy nim męką
                            samą.</p>
                        <p>Konie ruszyły do miasta, w którem grzmiało dwadzieścia dział i biły
                            wszystkie dzwony. Chmielnicki jakby w obawie, by komisarze nie poczytali
                            tych odgłosów za cześć wyłącznie im wyrządzoną, rzekł do wojewody:</p>
                        <p>— Tak ja nie tylko was, ale i innych posłów przyjmował, których do mnie
                            przysłano.</p>
                        <p>I Chmielnicki mówił prawdę — istotnie bowiem poprzysyłano już do niego,
                            jakby do udzielnego księcia, poselstwa. Wracając się z pod Zamościa, pod
                            wrażeniem elekcyi i klęsk przez litewskie wojska zadanych, nie miał
                            hetman w sercu ani połowy tej pychy, ale gdy Kijów wyszedł naprzeciw
                            niego ze światłem i chorągwiami, gdy akademia witała go „tamquam
                            Moijsem, servatorem, salvatorem, liberatorem populi de servitute lechica
                            et bono omine Bohdan — od Boga dany“ — gdy wreszcie nazwano go
                            „illustrissimus princeps” — tedy, wedle słów współczesnych: „podniosła
                            się tem bestya“. Poczuł istotnie swoją siłę i grunt pod nogami, jakiego
                            dotąd mu nie dostawało.</p>
                        <p>Poselstwa zagraniczne były milczącem uznaniem zarówno jego potęgi, jak
                            udzielności; stała przyjaźń Tatarów, opłacana większością zdobytych
                            łupów i nieszczęsnym jassyrem, który ten wódz ludowy z ludu wybierać
                            pozwolił — obiecywała poparcie przeciw każdemu <pb n="240"
                            />nieprzyjacielowi, dlatego to Chmielnicki, uznający jeszcze pod
                            Zamościem zwierzchnictwo i wolę królewską, obecnie wbity w pychę,
                            przekonany o swej sile, o nieładzie Rzeczypospolitej, niedołęstwie jej
                            wodzów, gotów był i na samego króla podnieść rękę, marząc już teraz w
                            posępnej swej duszy nie o swobodach kozackich, nie o powróceniu dawnych
                            przywilejów Zaporożu, nie o sprawiedliwości dla siebie, lecz o państwie
                            udzielnem, o czapce książęcej i berle.</p>
                        <p>I czuł się panem Ukrainy. Zaporoże stało przy nim, bo nigdy pod niczyją
                            buławą nie nurzało się tak we krwi i zdobyczy; dziki z natury lud garnął
                            się do niego, bo gdy chłop mazowiecki lub wielkopolski bez szemrania
                            dźwigał owo brzemię przewagi i ucisku, jakie w całej Europie nad
                            „potomkami Chama“ ciężyło, Ukrainiec razem z powietrzem stepów wciągał w
                            siebie miłość swobody tak nieograniczonej, i dzikiej i bujnej, jak stepy
                            same. Zali mu wola była chodzić za pańskim pługiem, gdy mu wzrok ginął w
                            Bożej, nie pańskiej pustyni, gdy z za porohów Sicz wołała na niego: kiń
                            pana i chodź na wolę! — gdy Tatar srogi uczył go wojny, przyzwyczajał
                            oczy jego do pożogi i mordu, a ręce do broni? Zali nie było mu lepiej u
                            Chmiela buszować i „paniw ryzaty“ niż grzbiet hardy giąć przed
                            podstarościm?...</p>
                        <p>A oprócz tego lud garnął się do Chmiela, bo kto się nie garnął, w jassyr
                            szedł. W Stambule za dziesięć strzał dawano niewolnika, za łuk w ogniu
                            prażony trzech, taka była ich mnogość, więc czerń nie miała wyboru — i
                            jeno pieśń dziwna po owych czasach została, którą długo potem następne
                            pokolenia po chatach śpiewały, pieśń dziwna, o owym wodzu, Mojżeszem
                            zwanym: „Oj szczob toho Chmila perwsza kula ne mynuła!“</p>
                        <pb n="241"/>
                        <p>Niknęły miasteczka, miasta i wsie, kraj zmieniał się w pustkę i w ruinę,
                            w jednę ranę, której wieki nie mogły wygoić — ale ów wódz i hetman tego
                            nie widział, czy nie chciał widzieć — bo on nigdy nic poza sobą nie
                            widział — i rósł i tuczył się krwią, ogniem, we własnem potwornem
                            samolubstwie utopił własny lud, własny kraj — i oto wwoził teraz
                            komisarzy do Perejasławia przy huku dział i biciu we dzwony, jak
                            udzielny pan, hospodar, kniaź.</p>
                        <p>Jechali do jaskini lwa, zwiesiwszy głowy, komisarze i resztki nadziei w
                            nich gasły, a tymczasem Skrzetuski, jadąc poza drugim szeregiem sani,
                            pilno rozpatrywał twarze pułkowników przybyłych z Chmielnickim, czy nie
                            ujrzy między nimi Bohuna. Po bezowocnych poszukiwaniach nad Dniestrem,
                            aż za Jahorlik, od dawna w duszy pana Jana dojrzał zamiar, jako ostatni
                            jedyny sposób: wyszukania Bohuna i wyzwania go na walkę śmiertelną.
                            Widział wprawdzie nieszczęsny rycerz, że w takim hazardzie Bohun może go
                            bez walki zgładzić, lub Tatarom oddać, ale lepiej o nim tuszył: znał
                            jego męstwo i szaloną odwagę i prawie był pewien, że mając wybór, Bohun
                            do walki o kniaziównę stanie. Więc układał sobie w swej rozdartej duszy
                            cały plan, jako przysięgą Bohuna zwiąże, że na wypadek swej śmierci,
                            pozwoli Helenie odjechać. O siebie już pan Skrzetuski nie dbał i
                            przypuszczając, że Bohun powie: „jeśli zginę, tak ona ni dla mnie, ni
                            dla ciebie,“ gotów był i na to pozwolić i poprzysiądz ze swej strony,
                            byle ją z wrażych rąk wyrwać. Niechby w klasztorze szukała na resztę
                            żywota spokoju, onby go naprzód w wojnie, a potem, jeśliby poledz nie
                            przyszło, również pod habitem poszukał, jak go po prostu szukały w owych
                            czasach wszystkie dusze bolejące. Droga <pb n="242"/>zdawała się
                            Skrzetuskiemu prosta i jasna, a gdy mu pod Zamościem myśl walki z
                            Bohunem raz poddano, gdy poszukiwania w naddniestrzańskich komyszach
                            zawiodły — droga ta wydała się jedyną. Tym celem, z nad Dniestru jednym
                            tchem, nigdzie nie spoczywając, do komisarzy dążył, spodziewając się
                            albo w otoczeniu Chmielnickiego, albo w Kijowie znaleźć niechybnie
                            Bohuna, tembardziej, że wedle tego, co w Jarmolińcach mówił Zagłoba,
                            watażka do Kijowa na ślub przy trzystu świecach miał zjechać.</p>
                        <p>Ale próżno Skrzetuski szukał go teraz między pułkownikami. Znalazł
                            natomiast wielu jeszcze z dawniejszych, spokojnych czasów znajomych,
                            jako Dziedziałę, którego w Czehrynie widywał, jako Jaszewskiego, który
                            od Siczy do księcia posłował, jako Jarosza, dawnego księcia setnika i
                            Naokoło-palca, i Hruszę i wielu innych, więc postanowił się ich
                            pytać.</p>
                        <p>— To my dawni znajomi — rzekł, zbliżając się do Jaszewskiego.</p>
                        <p>— Ja ciebie w Łubniach znał, ty kniazia Jaremy łycar — odpowiedział
                            pułkownik. — My w Łubniach pili razem i hulali. A co twój kniaź
                            porabia?</p>
                        <p>— Zdrów.</p>
                        <p>— Na wiosnę nie będzie on zdrów. Oni się z Chmielnickim jeszcze nie
                            spotkali, ale się spotkają i musi jednemu pójść na pohybel.</p>
                        <p>— Komu Bóg przysądzi.</p>
                        <p>— No, Bóg na naszego bat’ka Chmiela łaskaw. Już twój kniaź na Zadnieprze,
                            na swój tatarski brzeg nie wróci. U Chmielnickiego bohato mołojców — a u
                            kniazia co? Szczery on żołmir. A ty już nie u kniazia w chorągwi?</p>
                        <p>— Z komisarzami jadę.</p>
                        <pb n="243"/>
                        <p>— No, ja rad, że ty stary znajomy.</p>
                        <p>— Jeśliś ty rad, tak ty mnie przysługę oddaj, a ja ci wdzięczen będę.</p>
                        <p>— Jaką przysługę?</p>
                        <p>— Powiedz ty mi, gdzie jest Bohun, ten sławny ataman, dawniej z
                            perejasławskiego pułku, któren dziś musi już między wami wyższą pewnie
                            mieć szarżę.</p>
                        <p>— Milcz! — odpowiedział groźnie Jaszewski. — Szczęście twoje, że my
                            starzy znajomi i że ja pił z tobą, bo inaczej jużby ja ciebie tym oto
                            buzdyganem na śniegu rozciągnął.</p>
                        <p>Skrzetuski spojrzał na niego zdumiony, ale jako był człowiek prędkiej
                            rezolucyi, więc buławę w ręku ścisnął.</p>
                        <p>— Czyś oszalał?</p>
                        <p>— Nie oszalał ja, ani ci nie chcę grozić, jeno taki jest rozkaz Chmiela,
                            iż jeśliby ktokolwiek z was, choćby który z komisarzy, o co spytał —
                            żeby go na miejscu ubić. Nie uczynię ja tego, to inny uczyni, dlatego
                            ostrzegam cię z życzliwości.</p>
                        <p>— Toż ja w swojej prywatnej sprawie pytam.</p>
                        <p>— No, wszystko jedno; Chmiel rzekł nam pułkownikom i kazał innym
                            powtórzyć: „choćby który o drwa do pieca, albo o potaż pytał, ubić go.“
                            Ty to powtórz swoim.</p>
                        <p>— Dziękuję ci za dobrą radę — rzekł Skrzetuski.</p>
                        <p>— Ciebie jednego ja przestrzegł, a innego Lacha pierwszyby
                            rozciągnął.</p>
                        <p>Umilkli. Już też orszak dotarł do bram miasta. Oba boki drogi i ulice
                            roiły się od czerni i zbrojnego kozactwa, które ze względu na obecność
                            Chmielnickiego nie śmiało rzucać przekleństw i brył śniegu do sani, ale
                            które spoglądało ponuro na komisarzów, ściskając pięście lub głownie
                            szabel.</p>
                        <pb n="244"/>
                        <p>Skrzetuski, sformowawszy w czwórki dragonów, podniósł głowę i dumnie a
                            spokojnie jechał przez szeroką ulicę, nie zwracając najmniejszej uwagi
                            na groźne spojrzenia tłumów — w duszy tylko myślał, jak wiele potrzeba
                            mu będzie zimnej krwi, zaparcia się siebie i chrześcijańskiej
                            cierpliwości, by tego, co zamierzył dokonać i nie utonąć po pierwszym
                            kroku w tem morzu nienawiści.</p>
                    </div>
                    <pb n="245"/>
                    <div type="chapter">
                        <head>ROZDZIAŁ XVIII.</head>
                        <p>Następnego dnia długie były rozhowory komisarzy między sobą, czy dary
                            królewskie wręczyć Chmielnickiemu natychmiast, czy też czekać, dopókiby
                            większej pokory i jakowejś skruchy nie okazał. Stanęło na tem, żeby go
                            ująć ludzkością i łaską królewską, zapowiedziano więc wręczenie darów —
                            i nazajutrz dzień odbył się ów akt uroczysty. Od rana biły dzwony i
                            grzmiały działa. Chmielnicki czekał przed swym dworem wśród pułkowników,
                            wszelkiej starszyzny i nieprzeliczonych tłumów kozactwa i czerni, chciał
                            bowiem, żeby cały naród wiedział, jaką to go czcią sam król otacza.
                            Zasiadł więc pod znakiem i buńczukiem na podniesieniu, w altembasowym
                            czerwonym sobolim kopieniaku, mając przy sobie posłów sąsiednich i
                            wziąwszy się pod boki, nogi oparłszy na aksamitnej poduszce ze złotą
                            frendzlą, czekał na komisarzy. W tłumach zgromadzonej czerni zrywały się
                            co chwila szmery pochlebne i radosne na widok wodza, w którym tłum ów,
                            ceniący nad wszystko siłę, widział uosobienie tej siły. Tak tylko bowiem
                            imaginacya ludowa mogła sobie przedstawiać niezwalczonego swego
                            szampierza, pogromcę hetmanów, duków, szlachty i wogóle „Lachiw,“ którzy
                                <pb n="246"/>aż do jego czasów byli okryci urokiem niezwyciężoności.
                            Chmielnicki przez ten rok bojów postarzał nieco, ale się nie pochylił —
                            olbrzymie jego ramiona zdradzały zawsze siłę, zdolną przewracać państwa,
                            lub tworzyć nowe; ogromna twarz, zaczerwieniona od nadużycia trunków,
                            wyrażała wolę nieugiętą, dumę niepohamowaną i zuchwałą pewność, którą
                            jej dały zwycięstwa. Groza i gniew drzemały w fałdach tej twarzy i
                            poznałeś łacno, że gdy się rozbudzą, lud chyli się pod ich straszliwym
                            tchnieniem, jak las pod burzą. Z oczu, okolonych czerwoną obwódką,
                            strzelało mu już zniecierpliwienie, że komisarze nie przybywali z darami
                            dość rychło, a z nozdrzy wychodziły na mrozie dwa kłęby pary, jak dwa
                            słupy dymu z nozdrzy lucypera — i w tej mgle własnych płuc siedział cały
                            purpurowy, posępny, dumny, obok posłów, wśród pułkowników, mając naokół
                            morze czerni.</p>
                        <p>Aż wreszcie pokazał się orszak komisarski. Na czele szli dobosze, bijący
                            w kotły, oraz trębacze z trąbami przy ustach i wydętymi policzkami,
                            bębniąc i wydobywając z mosiądzu długie żałosne głosy, jakoby na
                            pogrzebie sławy i godności Rzeczypospolitej. Za ową kapelą niósł łowczy
                            Krzetowski buławę na aksamitnej poduszce, Kulczyński, skarbnik kijowski,
                            czerwoną chorągiew z orłem i napisem — a dalej Kisiel szedł samotnie
                            wysoki, szczupły, z białą brodą, spływającą na piersi, z cierpieniem w
                            arystokratycznej twarzy i bólem bezdennym w duszy. O kilka kroków za
                            wojewodą wlokła się reszta komisarzy, a orszak zamykała dragonia
                            Bryszowskiego pod Skrzetuskim.</p>
                        <p>Kisiel szedł wolno, bo oto w tej chwili ujrzał jasno, że z poza podartego
                            łachmana układów, z pod <pb n="247"/>pozorów ofiarowania łaski
                            królewskiej i przebaczenia, inna, naga, ohydna prawda wygląda, którą
                            ślepi nawet ujrzą, głusi usłyszą, bo krzyczy: „Nie idziesz ty, Kisielu
                            łaski ofiarować, ty idziesz o nią prosić, ty idziesz ją kupić za tę
                            buławę i chorągiew, a idziesz pieszo do nóg tego chłopskiego wodza, w
                            imieniu całej Rzeczypospolitej, ty, senator i wojewoda...“ Więc
                            rozdzierała się dusza w panu z Brusiłowa i czuł się tak lichym jak robak
                            i tak nizkim jak proch, a w uszach huczały mu słowa Jeremiego: „lepiej
                            nam nie żyć, niż żyć w niewoli u chłopstwa i pogaństwa“. Czemże on,
                            Kisiel, był w porównaniu z tym kniaziem z Łubniów, który nie inaczej
                            ukazywał się rebelii, jeno jak Jowisz ze zmarszczoną brwią, wśród
                            zapachu siarki, płomieni wojny i dymów prochu, czemże on był? Pod
                            ciężarem tych myśli złamało się serce wojewody, uśmiech odleciał na
                            zawsze z jego twarzy, radość na wieki z jego serca i czuł, że wolałby
                            stokroć umrzeć, niż krok jeszcze jeden postąpić; ale szedł, bo pchała go
                            naprzód cała jego przeszłość, wszystkie prace, usiłowania, cała
                            nieubłagana logika jego poprzednich czynów...</p>
                        <p>Chmielnicki czekał na niego wsparty pod boki z wydętemi usty i
                            namarszczoną brwią.</p>
                        <p>Orszak zbliżył się nakoniec. Kisiel, wysunąwszy się naprzód, postąpił
                            kilka kroków aż do podniesienia. Dobosze przestali bębnić, trębacze
                            trąbić — i nastała wielka cisza w tłumach, jeno powiew mroźny łopotał
                            czerwoną chorągiew, niesioną przez pana Kulczyńskiego.</p>
                        <p>Nagle ciszę tę przerwał głos jakiś krótki, donośny a rozkazujący, który
                            zabrzmiał z niewypowiedzianą siłą desperacyi, nieliczącej się z niczem i
                            z nikim:</p>
                        <p>— Dragonia w tył! za mną!</p>
                        <pb n="248"/>
                        <p>Był to głos pana Skrzetuskiego.</p>
                        <p>Wszystkie głowy zwróciły się w jego stronę. Sam Chmielnicki podniósł się
                            nieco na siedzeniu, aby zobaczyć, co się dzieje; komisarzom krew uciekła
                            z twarzy. Skrzetuski stał na koniu, wyprostowany, blady, z iskrzącemi
                            oczyma i gołą szablą w ręku i nawpół zwrócony ku dragonom, powtórzył raz
                            jeszcze grzmiący rozkaz:</p>
                        <p>— Za mną!...</p>
                        <p>Wśród ciszy kopyta końskie zakołatały po umiecionej grudzie ulicznej.
                            Wyćwiczeni dragoni zwrócili na miejscu konie, porucznik stanął na ich
                            czele, dał znak mieczem i cały oddział ruszył zwolna, napowrót ku
                            domostwu komisarzy.</p>
                        <p>Zdziwienie i niepewność odmalowały się na wszystkich twarzach, nie
                            wyłączając i Chmielnickiego, albowiem w głosie i ruchu porucznika było
                            coś nadzwyczajnego, nikt jednak dobrze nie wiedział, czy to oddalenie
                            się nagłe eskorty nie należało do ceremoniału uroczystości. Jeden Kisiel
                            zrozumiał wszystko, zrozumiał, że i traktaty i życie komisarzy, wraz z
                            eskortą, zawisło w tej chwili na włosku, więc wstąpił na podniesienie i
                            nim Chmielnicki zdołał pomyśleć, co się stało, zaczął przemowę.</p>
                        <p>Począł więc od ofiarowania łaski królewskiej Chmielnickiemu i całemu
                            Zaporożu, ale wnet mowa jego została przerwana nowem zajściem, które tę
                            tylko miało dobrą stronę, że całkiem odwróciło uwagę od poprzedniego:
                            oto Dziedziała, stary pułkownik, stojąc wedle Chmielnickiego, począł
                            potrząsać buławą na wojewodę i rzucać się i krzyczeć:</p>
                        <p>— Co tam mówisz, Kisielu! Król jako król, ale wy królewięta, kniaziowie,
                            szlachta nabroiliście mnogo. <pb n="249"/>I ty, Kisielu, kość z kości
                            naszych, odczepiłeś się od nas, a z Lachy przestajesz. Dosyć nam twego
                            gadania, bo szablą dostaniem, czego nam trzeba.</p>
                        <p>Wojewoda spojrzał ze zgorszeniem w oczy Chmielnickiego.</p>
                        <p>— W takiej to ryzie, hetmanie, utrzymujesz swoich pułkowników.</p>
                        <p>— Milcz, Dziedziała! — zawołał hetman.</p>
                        <p>— Milcz, milcz! Upił się, choć rano! — powtórzyli inni pułkownicy. —
                            Poszedł precz, bo za łeb wyciągniem.</p>
                        <p>Dziedziała chciał dłużej huczeć, ale istotnie schwytano go za kark i
                            wyrzucono za koło.</p>
                        <p>Wojewoda mówił dalej gładkiemi i wybornemi słowy, pokazując
                            Chmielnickiemu, jak wielkie bierze upominki — bo znak władzy prawej,
                            którą dotąd jako przywłaszczyciel jeno piastował. Król, mogąc karać,
                            woli mu przebaczyć, co czyni dla posłuszeństwa, jakie pod Zamościem
                            okazał — i dlatego, że poprzednie przestępstwa nie za jego były
                            spełnione panowania. Słuszna więc, aby on, Chmielnicki, tak wiele
                            przedtem zgrzeszywszy, wdzięcznym się teraz za łaskę i klemencyę okazał,
                            krwi rozlewu zaprzestał, chłopstwo uspokoił i do traktatów z komisarzami
                            przystąpił.</p>
                        <p>Chmielnicki przyjął w milczeniu buławę i chorągiew, którą rozwinąć nad
                            sobą wnet rozkazał. Czerń na ten widok zawyła radosnymi głosami, tak, że
                            przez chwilę nic nie było słychać.</p>
                        <p>Pewne zadowolenie odbiło się na twarzy hetmana, który, poczekawszy
                            chwilę, rzekł:</p>
                        <p>— Za tak wielką łaskę, którą mi król IMĆ przez wasze moście pokazał, że i
                            władzę nad wojskiem <pb n="250"/>przysłał i przeszłe moje przestępstwa
                            przebacza, uniżenie dziękuję. Zawsze to ja mówił, że król ze mną przeciw
                            wam, nieszczerym dukom i królewiętom, trzyma, a najlepszy dowód, że
                            kontentacyę mnie przysyła za to, że ja wam szyje ucinał — tak dalej będę
                            ucinał, jeżeli mnie i króla słuchać we wszystkiem nie będziecie.</p>
                        <p>Ostatnie słowa wymówił Chmielnicki podniesionym głosem, łając i marszcząc
                            brwi, jak gdyby gniew poczynał w nim wzbierać, a komisarze zdrętwieli na
                            tak niespodziany obrót jego odpowiedzi. — Kisiel zaś rzekł:</p>
                        <p>— Król ci, mości hetmanie, krwi przelewu nakazuje poprzestać i traktaty z
                            nami począć.</p>
                        <p>— Krew nie ja wylewam, jeno litewskie wojsko — odparł szorstko hetman —
                            bo mam wiadomość, że mi Radziwiłł mój Mozyr i Turów wyciął, co jeśli się
                            sprawdzi, dosyć mam waszych jeńców i znacznych — wnet im szyje każę
                            poucinać. Do traktatów teraz nie przystąpię. Komisya trudno się teraz ma
                            zacząć, bo wojska w kupie niemasz, jeno garść pułkowników przy mnie, a
                            reszta w zimownikach; bez nich nie mogę zaczynać. Zresztą poco gadać
                            dłużej na mrozie. Co wy mnie mieli oddać, to oddali i wszyscy to
                            widzieli, że już ja hetman z ramienia królewskiego, a teraz chodźcie do
                            mnie na gorzałkę, na obiad, bom głodny.</p>
                        <p>To rzekłszy, Chmielnicki ruszył ku swemu dworcowi, a za nim komisarze i
                            pułkownicy. W wielkiej środkowej izbie stał nakryty stół, uginający się
                            pod srebrem zdobycznem, między którem wojewoda Kisiel byłby może znalazł
                            i swoje własne, porabowane zeszłego lata w Huszczy. Na stole piętrzyły
                            się góry świniny, wołowiny i tatarskiego piławu, w całej zaś izbie
                            pachniała <pb n="251"/>wódka, prośnianka, nalana w srebrne konwie.
                            Chmielnicki zasiadł, posadziwszy po swej prawej ręce Kisiela, po lewej
                            kasztelana Brzozowskiego i ukazawszy ręką na gorzałkę, rzekł:</p>
                        <p>— W Warszawie mówią, że ja krew lacką piję, ale wolę ja horyłku, tamtę
                            psom zostawiając.</p>
                        <p>Pułkownicy wybuchnęli śmiechem, od którego zatrzęsły się ściany izby.</p>
                        <p>Taki to „antypast" dał komisarzom hetman przed swym obiadem, a komisarze
                            połknęli go, nic nie mówiąc, żeby — jak pisał podkomorzy lwowski —
                            „bestyi nie drażnić".</p>
                        <p>Pot jeno obfity uperlił blade czoło Kisiela.</p>
                        <p>Ale rozpoczął się poczęstunek. Pułkownicy brali z półmisków rękoma kawały
                            mięsiwa. Kisielowi i Brzozowskiemu nakładał je na misy sam hetman i
                            początek obiadu upłynął w milczeniu, bo każdy głód nasycał. W ciszy
                            słychać było tylko chrupotanie i trzask kości w zębach biesiadników, lub
                            grzdykanie pijących; czasem rzucił ktoś jakie słowo, które pozostawało
                            bez echa, dopiero pierwszy Chmielnicki, podjadłszy i wychyliwszy kilka
                            szklanic prośnianki, zwrócił się nagle do wojewody i spytał:</p>
                        <p>— Kto u was prowadził konwój?</p>
                        <p>Niepokój odbił się na twarzy Kisiela.</p>
                        <p>— Skrzetuski, zacny kawaler! — rzekł.</p>
                        <p>— Ja jeho znaju — rzekł. — A czemu to on nie chciał być przy tem, jak wy
                            mnie dary wręczali?</p>
                        <p>— Bo nie dla asysty on był nam przydany, jeno dla bezpieczeństwa i taki
                            miał rozkaz.</p>
                        <p>— A kto jemu dał taki rozkaz?</p>
                        <p>— Ja — odparł wojewoda — bom nie myślał, aby <pb n="252"/>to przystojnie
                            było, żeby przy wręczaniu darów dragoni nam i wam nad karkiem stali.</p>
                        <p>— A ja co innego myślał, bo wiem, że u tego żołnierza twardy kark.</p>
                        <p>Tu wtrącił się do rozmowy Jaszewski.</p>
                        <p>— Już my się dragonów nie boimo — rzekł. — Silni nam nimi byli Lachowie
                            dawniej, ale doznaliśmy pod Piławcami, że nie oni to Lachowie, co
                            przedtem bywali i bijali Turki, Tatary i Niemcy...</p>
                        <p>— Nie Zamojscy, Żółkiewscy, Chodkiewiczowie, Chmieleccy i Koniecpolscy —
                            przerwał Chmielnicki — ale Tchórzowscy i Zajączkowscy, detyny w żelazo
                            poubierane. Pomarli od strachu, skoro nas ujrzeli i pouciekali, choć
                            Tatar więcej nie było zrazu we środę, tylko trzy tysiące...</p>
                        <p>Komisarze milczeli, jeno jadło i napój wydawały im się coraz bardziej
                            gorzkie.</p>
                        <p>— Pokornie proszę, jedzcie i pijcie — rzekł Chmielnicki — bo będę myślał,
                            że nasza prosta strawa kozacka przez wasze pańskie gardła przejść nie
                            chce.</p>
                        <p>— Jeśli mają zaciasne, tak możeby im poprzerzynać — zawołał
                            Dziedziała.</p>
                        <p>Pułkownicy podochoceni już mocno wybuchnęli śmiechem, ale Chmielnicki
                            spojrzał groźnie i uciszyło się znowu.</p>
                        <p>Kisiel, schorzały od kilku dni, blady był jak giezło, Brzozowski tak
                            czerwony, iż zdawało się, że mu krew tryśnie z twarzy.</p>
                        <p>Nakoniec nie wytrzymał i huknął:</p>
                        <p>— Zaliśmy tu na obiad, czy na zniewagi przyszli?</p>
                        <p>Na to Chmielnicki:</p>
                        <p>— Wy na traktaty przyjechali, a tymczasem <pb n="253"/>litewskie wojska
                            palą i ścinają. Mozyr i Turów mi wysiekli, co jeśli się sprawdzi, tedy
                            czterystu jeńcom w oczach waszych szyję uciąć każę.</p>
                        <p>Brzozowski pohamował krew jeszcze przed chwilą kipiącą. Tak było! życie
                            jeńców zależało od humoru hetmana, od jednego mrugnięcia jego oka, więc
                            trzeba było wszystko znosić i jeszcze łagodzić jego wybuchy, by go „ad
                            mitiorem et saniorem mentem“ doprowadzić.</p>
                        <p>W tym duchu Karmelita Łętowski, z natury łagodny i bojaźliwy, ozwał się
                            cichym głosem:</p>
                        <p>— Bóg łaskawy da, że mogą się te nowiny z Litwy o Turowie i Mozyrze
                            odmienić.</p>
                        <p>Ale zaledwie skończył, Fedor Wieśniak, pułkownik czerkaski, przechylił
                            się i buławą machnął, chcąc Karmelitę w kark grzmotnąć; na szczęście nie
                            dosięgnął, bo ich czterech innych biesiadników przedzielało, ale
                            natomiast zakrzyknął:</p>
                        <p>— Mowczy pope! ne twoje diło brechnin meni zadawaty! Chody no na dwir,
                            nauczu ja tebe pułkowników zaporoskich szanowaty!</p>
                        <p>Inni wszelako porwali się go hamować, a nie mogąc tego dokazać, wyrzucili
                            go za łeb z izby.</p>
                        <p>— Kiedy, mości hetmanie, życzysz, aby się komisya zebrała? — pytał
                            Kisiel, chcąc inny nadać zwrot rozmowie.</p>
                        <p>Na nieszczęście i Chmielnicki nie był już trzeźwy, więc taką prędką i
                            jadowitą dał odpowiedź:</p>
                        <p>— Jutro sprawa i rozprawa będzie, bom teraz pijany! Co mnie tu o komisyi
                            prawicie, zjeść i wypić nie dajecie. Już mnie tego dosyć! Teraz wojna
                            być musi (tu grzmotnął pięścią w stół, aż podskoczyły misy i konwie). W
                            tych czterech niedzielach wszystkich was do <pb n="254"/>góry nogami
                            przewrócę i podepczę, a na ostatek carzowi tureckiemu zaprzedam. Król
                            królem będzie, aby ścinał szlachtę, duki i kniazie. Zhreszy kniaź,
                            urezać mu szyję; zhreszy kozak, urezać mu szyję! Grozicie mi Szwedami,
                            ale i oni mi ne zderżą. Tuhaj-bej na hawrani blizko mnie jest, brat mój,
                            moja dusza, jedyny sokół na świecie, gotów wszystko uczynić zaraz, co ja
                            zechcę.</p>
                        <p>Tu Chmielnicki, z właściwą pijanym nagłością, przeszedł od gniewu do
                            rozczulenia i aż głos zadrgał mu do łez w gardzieli na słodkie
                            wspomnienie Tuhaj-beja.</p>
                        <p>— Wy chcecie, żeby ja na Turki i Tatary szablę podniósł, ale nic z tego!
                            Na was ja pójdę z dobrymi druhami moimi. Jużem pułki obesłał, aby
                            mołojcy konie karmili i w drogę byli gotowi bez wozów, bez armaty;
                            znajdę ja u Lachów to wszystko. Ktoby z kozaków wziął wóz, każę mu szyję
                            urezać i ja sam kolaski nie wezmę, chyba juki i sakwy — i tak dojdę aż
                            do Wisły i powiem: sedyte i mowczyte, Lachy! A będziecie z Zawiśla
                            krzykać, znajdę was i tam. Dosyć waszego panowania, waszych dragonów,
                            gady wy przeklęte, samą nieprawdą żyjące.</p>
                        <p>Tu zerwał się z miejsca, rzucał od ławy, za czuprynę rwał, nogami bił w
                            ziemię, krzycząc, że wojna musi być, bo on już na nią rozgrzeszenie i
                            błogosławieństwo dostał, że nic mu po komisyi i komisarzach, bo nawet na
                            zawieszenie broni nie pozwoli.</p>
                        <p>Nakoniec widząc przerażenie komisarzy i przypomniawszy sobie, iż jeśli
                            natychmiast odjadą, to wojna rozpocznie się w zimie, zatem w porze, gdy
                            kozacy, nie mogąc się okopać, licho biją się w otwartem polu, uspokoił
                            się nieco i znów siadł na ławie. Głowę opuścił <pb n="255"/>na piersi,
                            ręce wsparł na kolanach i oddychał chrapliwie. Nakoniec znów porwał za
                            szklankę wódki.</p>
                        <p>— Za zdrowie króla jegomości! — wykrzyknął.</p>
                        <p>— Na sławu i zdorowie! — powtórzyli pułkownicy.</p>
                        <p>— No! Ty Kisielu, nie sumuj — mówił hetman — i do serca nie bierz tego,
                            co mówię, bom teraz pijany. Mnie worożychy mówiły, że wojna musi być —
                            ale do pierwszej trawy poczekam, a potem niech będzie komisya, na którą
                            więźniów wypuszczę. Mnie mówili, że ty chory, tak niech i tobie będzie
                            na zdrowie.</p>
                        <p>— Dziękuję ci, hetmanie zaporoski — rzekł Kisiel.</p>
                        <p>— Ty mój gość, ja o tem pamiętam.</p>
                        <p>To rzekłszy, Chmielnicki znowu wpadł w chwilowe rozczulenie i oparłszy
                            ręce na ramionach wojewody, zbliżył swą ogromną czerwoną twarz do jego
                            bladych wychudłych policzków.</p>
                        <p>Za nim przychodzili inni pułkownicy i zbliżając się poufale do komisarzy,
                            ściskali się z nimi za ręce, klepali ich po ramionach, powtarzali za
                            hetmanem: „do pierwszej trawy!“ Komisarze byli jak na mękach. Chłopskie
                            oddechy, przesycone zapachem gorzałki, oblewały twarze tej szlachty
                            wysokiego rodu, dla której owe uściski spoconych rąk były równie
                            nieznośne, jak zniewagi. Nie brakło też i gróźb wśród objawów
                            grubijańskiej serdeczności. Jedni wołali do wojewody: „My Lachiw
                            choczemo ryzaty, a ty nasz czołowik!“ — inni mówili: „A co wy, pany!
                            dawniej bili nas, a teraz łaski prosicie! Na pohybelże wam, <!-- choice>
                                <orig>białorączkom!</orig>
                                --><corr>białorączkom!“</corr><!--
                            </choice --> Ataman Wowk, dawny młynarz w Nestewarze, krzyczał: „Ja kniazia
                            Czetwertyńskoho, moho pana, zarizaw!“ „Wy dajcie nam Jaremu, wołał,
                            taczając się, Jaszewski, a darujemy was zdrowiem!“</p>
                        <pb n="256"/>
                        <p>W izbie stał się zaduch i gorąco do niewytrzymania; stół pokryty
                            resztkami mięsiwa, okruchami chleba, poplamiony wódką i miodem, był
                            ohydny. Weszły nakoniec worożychy, to jest czarownice, z któremi hetman
                            zwykle do późna w noc dopijał, słuchając przepowiedni: dziwne postacie,
                            stare, pokurczone, żółte, lub w sile młodości, wróżące z wosku, ziaren
                            pszenicy, ognia, piany wodnej, z dna flaszki, lub z tłuszczu ludzkiego.
                            Wnet między pułkownikami a młodszemi z nich rozpoczęły się gzy i
                            śmiechy. Kisiel był blizki omdlenia.</p>
                        <p>— Dziękujemy ci, hetmanie, za ucztę i żegnamy cię — rzekł słabym
                            głosem.</p>
                        <p>— Ja jutro do ciebie Kisielu na obiad przyjadę — odpowiedział Chmielnicki
                            — a teraz idźcie sobie. Doniec was z mołojcami do domów odprowadzi, żeby
                            was od czerni jakowa przygoda nie spotkała.</p>
                        <p>Komisarze skłonili się i wyszli. Doniec z mołojcami czekał istotnie przed
                            dworcem.</p>
                        <p>— Boże! Boże! Boże! — szepnął z cicha Kisiel, przykładając ręce do
                            twarzy.</p>
                        <p>Orszak posunął się w milczeniu ku domostwu komisarzy.</p>
                        <p>Ale pokazało się, że już nie stoją w pobliżu siebie. Chmielnicki umyślnie
                            powyznaczał im kwatery w różnych częściach miasta, aby nie mogli się
                            łatwo schodzić i naradzać.</p>
                        <p>Wojewoda Kisiel, zmęczony, wyczerpany, ledwie na nogach się trzymający,
                            natychmiast położył się do łóżka i aż do następnego dnia nie chciał
                            nikogo widzieć; dopiero przed południem kazał przywołać
                            Skrzetuskiego.</p>
                        <p>— Coś waćpan uczynił najlepszego? — rzekł do <pb n="257"/>niego — coś
                            waćpan uczynił! Swoje i nasze życie na zgubę mogłeś narazić.</p>
                        <p>— JW. wojewodo, mea culpa! — odrzekł rycerz — ale mnie delirium porwało i
                            wolałem sto razy zginąć, niż na takie rzeczy patrzeć.</p>
                        <p>— Chmielnicki poznał się na kontempcie. Zaledwiem efferatem bestiam
                            uspokoił i postępek twój wytłumaczył. Ale on tu dziś ma być u mnie i
                            pewno ciebie zapyta. Tedy mu powiedz, żeś miał rozkaz odemnie, byś
                            żołnierstwo odprowadził.</p>
                        <p>— Od dziś Bryszowski komendę bierze, bo zdrowszy.</p>
                        <p>— To i lepiej; za twardy masz waść kark na czasy dzisiejsze. Trudno nam
                            co innego ganić w takowym postępku, jak nieostrożność, ale to znać, żeś
                            młody i bólu w piersi znieść nie umiesz.</p>
                        <p>— Do boleścim nawykł, JW. wojewodo, jeno hańby znieść nie mogę.</p>
                        <p>Kisiel syknął z cicha, tak właśnie jak chory, którego ktoś w bolączkę
                            uraził, poczem uśmiechnął się ze smutną rezygnacyą i rzekł:</p>
                        <p>— Chleb to już powszedni dla mnie takie słowa, które dawniej łzami
                            gorzkiemi oblewałem, spożywając, a teraz już mi i łez nie stało.</p>
                        <p>Litość wezbrała w sercu Skrzetuskiego na widok tego starca z twarzą
                            męczennika, któren ostatnie dni życia pędził w podwójnem, bo duszy i
                            ciała cierpieniu.</p>
                        <p>— JW. wojewodo! — rzekł — Bóg mi świadek, żem jeno o czasiech tych
                            strasznych myślał, w których senatorowie i dygnitarze koronni czołem bić
                            muszą przed hultajstwem, dla którego pal powinien być jedyną za postępki
                            zapłatą.</p>
                        <pb n="258"/>
                        <p>— Niech cię Bóg błogosławi, boś młody, uczciwy i wiem, że nie miałeś złej
                            intencyi. Ale to, co ty mówisz, mówi twój książę, za nim wojsko,
                            szlachta, sejmy, pół Rzeczypospolitej — i całe to brzemię wzgardy i
                            nienawiści spada na mnie.</p>
                        <p>— Każdy służy ojczyźnie, jak rozumie — niechże Bóg sądzi intencye, a co
                            się tyczy księcia Jeremiego, ten ojczyźnie zdrowiem i majętnością
                            służy.</p>
                        <p>— I chwała go otacza i w niej jako w słońcu chodzi — odrzekł wojewoda. —
                            Tymczasem cóż mnie spotyka? O! dobrze mówisz: niech Bóg sądzi intencye i
                            niech da choć grobowiec spokojny tym, którzy za życia cierpią nad
                            miarę.</p>
                        <p>Skrzetuski milczał, a Kisiel podniósł w niemej modlitwie oczy w górę, po
                            chwili zaś tak mówić począł:</p>
                        <p>— Jam Rusin, krew z krwi i kość z kości. Mogiły książąt Światoldyczów w
                            tej ziemi leżą, więcem ją kochał, ją i ten lud Boży, który u jej piersi
                            żywie. Widziałem krzywdy z obu stron, widziałem swawolę dziką Zaporoża,
                            ale i pychę nieznośną tych, którzy ten lud wojenny schłopić chcieli —
                            cóżem więc miał uczynić, ja Rusin, a zarazem wierny syn i senator tej
                            Rzeczypospolitej? Otom przyłączył się do tych, którzy mówili: „pax
                            vobiscum!“ bo tak kazała mi krew, serce, bo między nimi był król
                            nieboszczyk, nasz ojciec, i kanclerz, i prymas i wielu innych; bom
                            widział, że dla obu stron rozbrat, to zguba. Chciałem po wiek żywota, do
                            ostatniego tchnienia, dla zgody pracować — i gdy się krew już polała,
                            myślałem sobie: będę aniołem pojednania. I poszedłem, i pracowałem i
                            jeszcze pracuję, chociaż w bólu, w męce, i w hańbie i w zwątpieniu
                            prawie od wszystkiego straszniejszem. Bo, na miły Bóg! Nie wiem <pb
                                n="259"/>teraz, czy wasz książę przyszedł z mieczem zawcześnie, czym
                            ja z gałęzią oliwną zapóźno, ale to widzę, że rwie się robota moja, że
                            już sił nie staje, że napróżno siwą głową o mur tłukę i że schodząc do
                            grobu, widzę jeno ciemności przed sobą — i zgubę, o Boże wielki — zgubę
                            powszechną!</p>
                        <p>— Bóg ześle ratunek.</p>
                        <p>— O niechże ześle takowy promień przed śmiercią moją, abym nie umarł w
                            rozpaczy — to jeszcze za wszystkie boleści Mu podziękuję, za ten krzyż,
                            który za życia noszę, za to, że czerń woła o głowę moją, a na sejmach
                            zdrajcą mnie nazywają, za moje mienie zagrabione, za hańbę, w której
                            żyję, za całą tę gorzką nagrodę, jakąm z obu stron otrzymał!</p>
                        <p>To rzekłszy, wojewoda wyciągnął swe wyschłe ręce ku niebu — i dwie łzy
                            wielkie, może naprawdę w życiu ostatnie, spłynęły mu z oczu.</p>
                        <p>Skrzetuski nie mógł już dłużej wytrzymać, ale rzuciwszy się na kolana
                            przed wojewodą, chwycił jego rękę i rzekł przerywanym z wielkiego
                            wzruszenia głosem:</p>
                        <p>— Jam żołnierz i idę inną drogą, ale zasłudze i boleści cześć
                            oddawam.</p>
                        <p>To rzekłszy, ten szlachcic i rycerz z pod chorągwi Wiśniowieckiego,
                            przycisnął do ust rękę tego Rusina, którego kilka miesięcy temu, razem z
                            innymi zdrajcą nazywał.</p>
                        <p>A Kisiel położył mu obie ręce na głowie.</p>
                        <p>— Synu mój — rzekł cicho — niechże cię Bóg pocieszy, prowadzi i
                            błogosławi, jak ja cię błogosławię.</p>
                        <p>Błędne koło układów rozpoczęło się jeszcze tego samego dnia. Chmielnicki
                            przyjechał dość późno na <pb n="260"/>obiad do wojewody i w najgorszem
                            usposobieniu. Wnet oświadczył, że co wczoraj mówił o zawieszeniu broni,
                            o komisyi na Zielone Świątki i o wypuszczeniu jeńców na komisyę, to
                            mówił jako pijany, a teraz widzi, że chciano go w pole wywieść. Kisiel
                            znów łagodził go, uspokajał, przekładał, racye dawał, ale była to wedle
                            słów podkomorzego lwowskiego „surdo tyranno fabula dicta“. — Poczynał
                            też sobie hetman tak po grubijańsku, że komisarzom za wczorajszym
                            Chmielnickim tęsknić przyszło. Pana Pozowskiego buławą uderzył za to
                            tylko, że mu się nie w porę pokazał, mimo tego, że pan Pozowski śmierci
                            i tak, jako wielce schorzały, był blizkim.</p>
                        <p>Nie pomagały ludzkość i ochota, ani perswazye wojewody. Dopiero gdy sobie
                            nieco gorzałką i wybornym miodem huszczańskim podchmielił, wpadł w
                            lepszy humor, ale też za nic już o sprawach publicznych nawet i
                            wspomnieć sobie nie dał, mówiąc: „Mamy pić, to pijmy — zajutro sprawa i
                            rozprawa! A nie, to sobie pójdę!“ O godzinie trzeciej w nocy naparł się
                            iść do sypialnej izby wojewody, czemu się tenże pod różnemi pozorami
                            opierał, albowiem zamknął tam umyślnie Skrzetuskiego, wielce się
                            obawiając, aby przy spotkaniu się tego nieugiętego żołnierza z
                            Chmielnickim nie miało miejsca jakie zajście, któreby dla porucznika
                            zgubnem być mogło. Chmielnicki jednak postawił na swojem i poszedł, a za
                            nim wszedł i Kisiel. Jakież było tedy zdziwienie wojewody, gdy hetman,
                            ujrzawszy rycerza, skinął mu głową i zakrzyknął:</p>
                        <p>— Skrzetuski! a czemu ty z nami nie pijesz?</p>
                        <p>I wyciągnął doń przyjaźnie rękę.</p>
                        <p>— Bom chory — odrzekł, skłoniwszy się porucznik.</p>
                        <pb n="261"/>
                        <p>— Ty wczoraj i odjechał. Za nic mi była bez ciebie ochota.</p>
                        <p>— Taki miał rozkaz — wtrącił Kisiel.</p>
                        <p>— Już ty mnie wojewodo, nie gadaj. Znaju ja joho — i wiem, że on nie
                            chciał patrzeć, jak wy mnie cześć wyrządzali. Oj, ptak to! Ale coby
                            innemu nie uszło, to jemu ujdzie, bo ja jego miłuję, on mój druh
                            serdeczny.</p>
                        <p>Kisiel otworzył oczy szeroko ze zdumienia, hetman zaś zwrócił się nagle
                            do Skrzetuskiego:</p>
                        <p>— A ty wiesz, za co ja ciebie miłuję?</p>
                        <p>Skrzetuski potrząsnął głową.</p>
                        <p>— Myślisz, że za to, że ty postronek za Omelnikiem przeciął, kiedy ja był
                            lichy człowiek i kiedy mnie jak zwierza ścigali? Otóż nie za to. Ja
                            tobie dał wtedy pierścień z prochem z grobu Chrysta. Ale ty rogata
                            dusza, mnie tego pierścienia nie pokazał, kiedy ty był w moich rękach —
                            no, ja ciebie i tak puścił — i kwita. Nie za to cię teraz miłuję. Inną
                            ty mnie przysługę oddał, za którą ty mój druh serdeczny i za którą ja
                            tobie wdzięczność winien.</p>
                        <p>Skrzetuski spojrzał z kolei ze zdziwieniem na Chmielnickiego.</p>
                        <p>— Widzisz, jak się dziwią — rzekł, jakby do kogoś czwartego, hetman — to
                            ja tobie przypomnę, co mnie w Czehrynie powiadali, gdym tam z Bazawłuku
                            z Tuhaj-bejem przyszedł. Pytałem ja sam wszędy o niedruha mojego
                            Czaplińskiego, któregom nie znalazł — ale mnie powiedzieli, co ty jemu
                            uczynił po naszem pierwszem spotkaniu, że ty jego za łeb i za hajdawery
                            ułapił i drzwi nim wybił i okrwawił jak sobakę — ha!</p>
                        <p>— Istotnie to uczyniłem — rzekł Skrzetuski.</p>
                        <pb n="262"/>
                        <p>— Oj sławnie ty uczynił, dobrze ty postąpił! No, ja jego jeszcze dostanę
                            — inaczej za nic traktaty i komisya — ja go jeszcze dostanę i poigram z
                            nim po mojemu — ale i ty jemu dał pieprzu.</p>
                        <p>To rzekłszy, hetman zwrócił się do Kisiela i na nowo jął opowiadać:</p>
                        <p>— Za łeb go złapał i za pludry, podniósł jak liszkę, drzwi nim wybił i na
                            ulicę wyrzucił.</p>
                        <p>Tu zaczął się śmiać, aż echo rozlegało się po alkierzu i dochodziło do
                            izby biesiadnej.</p>
                        <p>— Mości wojewodo, każ dać miodu, muszę ja wypić za zdrowie tego rycerza,
                            druha mojego.</p>
                        <p>Kisiel uchylił drzwi i na pacholika krzyknął, który wnet podał trzy
                            kusztyki huszczańskiego miodu.</p>
                        <p>Chmielnicki trącił się z wojewodą i ze Skrzetuskim, wypił — aż mu się z
                            czupryny zadymiło, zaśmiała mu się twarz, ochota wielka wstąpiła w serce
                            i zwróciwszy się do porucznika zakrzyknął:</p>
                        <p>— Proś mnie o co chcesz!</p>
                        <p>Rumieniec wystąpił na blade oblicze Skrzetuskiego; nastała chwila
                            milczenia.</p>
                        <p>— Nie bój się — rzekł Chmielnicki. — Słowo nie dym; proś o co chcesz,
                            byleś o takie rzeczy nie prosił, które należą do Kisiela.</p>
                        <p>Chmielnicki, nawet pijany, był zawsze sobą.</p>
                        <p>— Kiedy mi wolno z afektu, jaki masz dla mnie, mości hetmanie, korzystać,
                            tedy sprawiedliwości od ciebie żądam. Jeden z twoich pułkowników krzywdę
                            mi wyrządził...</p>
                        <p>— Szyję mu urezać! — przerwał z wybuchem Chmielnicki.</p>
                        <pb n="263"/>
                        <p>— Nie o to chodzi, każ mu jeno do walki ze mną stanąć.</p>
                        <p>— Szyję mu urezać! — powtórzył hetman. — Kto to taki?</p>
                        <p>— Bohun.</p>
                        <p>Chmielnicki począł mrugać oczyma, poczem uderzył się dłonią w czoło.</p>
                        <p>— Bohun? — rzekł — Bohun zabit — Meni korol pysaw, że on w pojedynku
                            usieczon.</p>
                        <p>Skrzetuski zdumiał. Zagłoba prawdę mówił!</p>
                        <p>— A co tobie Bohun uczynił? — pytał Chmielnicki.</p>
                        <p>Jeszcze silniejsze płomienie wystąpiły na lica porucznika. Bał się mówić
                            o kniaziównie wobec półpijanego hetmana, aby jakiego nieprzebaczonego
                            bluźnierstwa nie usłyszeć.</p>
                        <p>Kisiel go wyręczył.</p>
                        <p>— Jest to rzecz poważna — rzekł — o której mnie kasztelan Brzozowski
                            opowiadał. Bohun porwał, mości hetmanie, temu oto kawalerowi narzeczoną
                            i ukrył ją niewiadomo gdzie.</p>
                        <p>— Tak ty jej szukaj — rzekł Chmielnicki.</p>
                        <p>— Szukałem nad Dniestrem, bo tam ją ukrył — alem nie znalazł. Słyszałem
                            jednak, że miał ją do Kijowa przeprowadzić, dokąd i sam na ślub chciał
                            zjechać. Dajże mnie, mości hetmanie, prawo jechać do Kijowa i tam jej
                            szukać, o nic więcej nie proszę.</p>
                        <p>— Ty mój druh, ty Czaplińskiego rozbił. Ja tobie dam nietylko prawo, żeby
                            ty jechał i szukał wszędy, gdzie zechcesz, ale i rozkaz dam, by ten, u
                            którego ona jest, w twoje ręce ją oddał — i piernacz ci dam na przejazd
                            i list do metropolity, by po monastyrach u czernic szukali. Moje słowo
                            nie dym!</p>
                        <pb n="264"/>
                        <p>To rzekłszy, uchylił drzwi i na Wychowskiego zawołał, by przyszedł pisać
                            rozkaz i list. Czarnota musiał, lubo już była czwarta w nocy, ruszać po
                            pieczęcie. Dziedziała przyniósł piernacz, a Doniec dostał rozkaz, by w
                            dwieście koni odprowadził Skrzetuskiego do Kijowa i dalej aż do
                            pierwszych czat polskich.</p>
                        <p>Nazajutrz dzień Skrzetuski opuścił Perejasław.</p>
                    </div>
                    <pb n="265"/>
                    <div type="chapter">
                        <head>ROZDZIAŁ XIX.</head>
                        <p>Jeżeli pan Zagłoba nudził się w Zbarażu, to nie mniej nudził się i
                            Wołodyjowski, któren za wojną i przygodami szczególniej tęsknił. Bywało
                            wprawdzie, że wychodziły od czasu do czasu ze Zbaraża chorągwie dla
                            pościgu za kupami swawolników, którzy nad Zbruczem palili i ścinali —
                            ale była to mała wojna, przeważnie podjazdowa, przykra dla tęgiej zimy i
                            mrozów, dająca wiele trudów, mało sławy. Z tych wszystkich przyczyn
                            codziennie nalegał pan Michał na Zagłobę, żeby iść w pomoc
                            Skrzetuskiemu, od którego przez długi czas żadnej nie było wieści.</p>
                        <p>— Pewno on tam popadł w jakoweś zgubne terminy, a może i żywota już zbył;
                            — mówił Wołodyjowski; — trzeba nam jechać koniecznie, niechby razem z
                            nim zginąć przyszło.</p>
                        <p>Pan Zagłoba nie bardzo się opierał, bo jak utrzymywał, murszał w Zbarażu
                            z ostatkiem, i dziwił się, że jeszcze grzyby na nim nie porastają, ale
                            zwłóczył, spodziewając się, że lada chwila może przyjść od Skrzetuskiego
                            wiadomość.</p>
                        <p>— Mężny on jest, ale i roztropny — odpowiadał na nalegania
                            Wołodyjowskiego — czekajmy jeszcze parę <pb n="266"/>dni, bo nuż list
                            przyjdzie i okaże się, że cała nasza ekspedycya niepotrzebna?</p>
                        <p>Pan Wołodyjowski uznawał słuszność argumentu i uzbrajał się w
                            cierpliwość, choć czas wlókł się coraz wolniej. Przy końcu grudnia mrozy
                            przerwały nawet rozboje. W okolicy nastał spokój. Jedyną rozrywkę
                            stanowiły wieści publiczne, które często gęsto obijały się o szare mury
                            zbaraskie.</p>
                        <p>Rozprawiano więc o koronacyi, i o sejmie i o tem, czy książę Jeremi
                            dostanie buławę, która przed wszystkimi innymi wojownikami jemu się
                            należała. Oburzano się przeciw tym, którzy twierdzili, że wobec zwrotu
                            ku traktatom z Chmielnickim, jeden tylko Kisiel może pójść w górę.
                            Wołodyjowski odbył z tego powodu kilka pojedynków — pan Zagłoba kilka
                            pijatyk — i było niebezpieczeństwo, że całkiem rozpić się może, bo
                            nietylko dotrzymywał kompanii oficerom i szlachcie, ale nie wstydził się
                            nawet chodzić i między łyczków na chrzciny, wesela, chwaląc sobie
                            szczególniej ich miody, którymi słynął Zbaraż.</p>
                        <p>Wołodyjowski strofował go o to, mówiąc, że nie przystoi szlachcicowi
                            poufalić się z ludźmi nizkiej kondycyi, gdyż od tego szacunek dla całego
                            stanu się zmniejsza, ale Zagłoba odpowiadał, że prawa to temu winny,
                            które pozwalają stanowi mieszczańskiemu w pierze porastać i do takich
                            przychodzić dostatków, jakie tylko udziałem szlachty być winny; wróżył,
                            że z tak wielkich prerogatyw dla ludzi nikczemnych nic dobrego wypaść
                            nie może, ale swoje robił. I trudno mu było brać tego za złe w czasie
                            posępnych dni zimowych, wśród niepewności, nudy i oczekiwania.</p>
                        <p>Zwolna jednak zaczęły chorągwie książęce coraz <pb n="267"/>liczniej
                            ściągać do Zbaraża, z czego przepowiadano na wiosnę wojnę. Ale tymczasem
                            ożywiła się nieco ochota. Przyjechał między innymi z chorągwią usarską
                            Skrzetuskiego i pan Podbipięta. Ten przywiózł wieści o niełasce, w
                            jakiej książę u dworu zostawał, i o śmierci pana Janusza Tyszkiewicza,
                            wojewody kijowskiego, po którym wedle powszechnego głosu, Kisiel na
                            województwo miał nastąpić, a nakoniec o ciężkiej chorobie, jaką złożony
                            był w Krakowie pan Łaszcz, strażnik koronny. Co do wojny, słyszał pan
                            Podbipięta od samego księcia, że chyba siłą rzeczy z konieczności
                            nastąpi, bo komisarze już ruszyli z instrukcyami, aby wszelkie możliwe
                            kozakom poczynić ustępstwa. Relacyą tę pana Podbipięty rycerstwo
                            Wiśniowieckiego przyjęło z wściekłością, a pan Zagłoba proponował
                            protest do grodu zanieść i konfederacyą zawiązać, gdyż, jak mówił, nie
                            chciał, żeby jego praca pod Konstantynowem poszła na marne.</p>
                        <p>W tych nowinach i niepewnościach upłynął cały luty i marzec dobiegał
                            połowy — a od Skrzetuskiego ciągle nie było wieści.</p>
                        <p>Wołodyjowski tembardziej począł nalegać na wyjazd.</p>
                        <p>— Już nie kniaziówny, ale Skrzetuskiego — mówił — szukać nam wypada.</p>
                        <p>Tymczasem pokazało się, że pan Zagłoba miał słuszność, odkładając z dnia
                            na dzień wyprawę, gdyż w końcu marca przybył kozak Zahar, z listem
                            adresowanym do Wołodyjowskiego z Kijowa. Pan Michał wezwał natychmiast
                            Zagłobę, a gdy się zamknęli z posłańcem w osobnej izbie, rozerwał
                            pieczęć i czytał co następuje:</p>
                        <p>„Nad Dniestrem, aż do Jahorliku, nie odkryłem żadnych śladów. Suponując,
                            że musi być ukryta w Kijowie, przyłączyłem się do komisarzy, z którymi
                            do <pb n="268"/>Perejasławia zaszedłem. Tam uzyskawszy nadspodziewanie
                            konsens od Chmielnickiego, przybyłem do Kijowa i szukam wszędy, w czem
                            mi sam metropolita sekunduje. Siła tu naszych ukrytych u mieszczan i po
                            monasterach, ale ci, dla bojaźni czerni, nie dają wiedzieć o sobie,
                            dlatego szukać trudno. Bóg mnie prowadził i nietylko ochronił, ale
                            Chmielnickiego afektem dla mnie natknął, mam przeto nadzieję, że mi i
                            dalej pomoże i zmiłuje się nademną. Księdza Muchowieckiego o wotywę
                            solenną upraszam, na której módlcie się na moją intencyę.
                            Skrzetuski.“</p>
                        <p>— Chwałaż bądź Bogu Przedwiecznemu! — wykrzyknął Wołodyjowski.</p>
                        <p>— Jest jeszcze postscriptum — rzekł Zagłoba, zaglądając przez ramię pana
                            Michała.</p>
                        <p>— Prawda! — rzekł mały rycerz i czytał dalej:</p>
                        <p>„Oddawca tego listu, essauł mirhorodzkiego kurzenia, miał mnie w
                            poczciwej opiece, gdy w Siczy w niewoli byłem i teraz w Kijowie mi
                            pomagał, i list zanieść się podjął, z narażeniem zdrowia; miej go,
                            Michale, w staraniu, aby mu niczego nie brakło.“</p>
                        <p>— Oto uczciwy kozak, przynajmniej jeden taki! — rzekł Zagłoba, podając
                            Zaharowi rękę.</p>
                        <p>Stary uścisnął ją bez uniżoności.</p>
                        <p>— Możesz być pewien nagrody! — wtrącił mały rycerz.</p>
                        <p>— On sokoł — odparł kozak — ja joho lublu, ja ne dla hroszi tutki
                            priszow.</p>
                        <p>— I fantazyi ci widzę nie braknie, którejby się szlachcic niejeden nie
                            powstydził — mówił Zagłoba. — Nie same bestye między wami, nie same
                            bestye! Ale mniejsza z tem! To tedy pan Skrzetuski jest w Kijowie?</p>
                        <pb n="269"/>
                        <p>— Tak jest.</p>
                        <p>— A bezpieczen, bo to słyszę czerń tam hula?</p>
                        <p>— On u Dońca pułkownika mieszka. Jemu nic nie uczynią, bo nasz bat’ko
                            Chmielnicki kazał jego Dońcowi pod gardłem pilnować, jak oka w
                            głowie.</p>
                        <p>— Cuda prawdziwe się dzieją! Skądże Chmielnickiemu takie serce dla
                            Skrzetuskiego?</p>
                        <p>— On jego zdawna miłuje.</p>
                        <p>— A mówił tobie pan Skrzetuski, czego szuka w Kijowie?</p>
                        <p>— Jak nie miał mówić, kiedy on wie, że ja jego druh, ja szukał z nim
                            razem i osobno — tak musiał powiedzieć, czego mnie szukać.</p>
                        <p>— Aleście dotąd nie znaleźli?</p>
                        <p>— Nie znaleźliśmy. Co tam Lachiw jeszcze jest, to się kryją, jeden o
                            drugim nie wie, tak i znaleźć nie łatwo. Wy słyszeli, że tam czerń
                            morduje, a ja to widział, nietylko Lachiw mordują, ale i tych, którzy
                            ich ukrywają, nawet mnichów i czernice. W monastyrze Dobrego Mikoły u
                            czernic było dwanaście Laszek, to je razem z czernicami dymem w celi
                            zadusili, a co parę dni, to się skrzykną po ulicach, i łowią i do
                            Dniepru prowadzą. Hej! co tam już wytopili...</p>
                        <p>— To może i ją zamordowali?</p>
                        <p>— Może i ją.</p>
                        <p>— Ale nie! — przerwał Wołodyjowski. — Już jeśli ją tam Bohun sprowadził,
                            to ją musiał zabezpieczyć.</p>
                        <p>— Gdzie bezpieczniej, jak w monastyrze, a dla tego i tam znajdą.</p>
                        <p>— Uf! — rzekł Zagłoba. — Tak wy myślicie, Zahar, że ona mogła zginąć?</p>
                        <p>— Ne znaju.</p>
                        <pb n="270"/>
                        <p>— Widać, że Skrzetuski jest dobrej myśli — rzekł Zagłoba. — Bóg go
                            doświadczył, ale go pocieszy. A wyście, Zahar, dawno wyjechali z
                            Kijowa?</p>
                        <p>— Oj dawno, pane. Ja wtedy wyszedł, kiedy komisary koło Kijowa z powrotem
                            przejeżdżali. Bahaćko Lachiw chciało z nimi uciekać, i tak uciekali
                            neszczastnyje, jak kto mógł, po śniegach, po wertepach, przez lasy,
                            lecieli do Białogródki, a kozacy gnali za nimi i bili. Bahato utikło,
                            bahato zabyły — a niektórych pan Kisiel wykupił, za wszystkie hroszy,
                            jakie miał.</p>
                        <p>— O dusze pieskie! To wyście z komisarzami jechali?</p>
                        <p>— Z komisarzami, aż do Huszczy, a stamtąd do Ostroga. Dalej już ja sam
                            szedł.</p>
                        <p>— To wy dawni znajomi pana Skrzetuskiego?</p>
                        <p>— W Siczy ja go poznał i rannego pilnował, a potem polubił jak detynu
                            ridniuju. Ja stary i mnie niema kogo lubić.</p>
                        <p>Zagłoba krzyknął na pachołka, kazał podać miodu i mięsiwa i zasiedli do
                            wieczerzy. Zahar jadł smaczno, bo był zdrożony i głodny, następnie
                            zanurzył chciwie siwe wąsy w ciemnym płynie, wypił, posmakował i
                            rzekł:</p>
                        <p>— Sławny miód.</p>
                        <p>— Lepszy jak krew, którą pijecie — rzekł Zagłoba. — Ale tak myślę, że wy
                            uczciwy człek i pana Skrzetuskiego miłujący, nie pójdziecie więcej do
                            buntu, jeno zostaniecie tu z nami? Już wam tu będzie dobrze.</p>
                        <p>Zahar podniósł głowę.</p>
                        <p>— Ja pyśmo widdaw — tak i pójdę, ja kozak — mnie z kozakami, nie z
                            Lachami się bratać.</p>
                        <p>— I będziecie nas bili?</p>
                        <p>— A budu. Ja siczowy kozak. My sobie <pb n="271"/>Chmielnickiego bat’ka
                            hetmanem obrali, a teraz korol jemu buławę i chorągiew przysłał.</p>
                        <p>— Ot, masz! panie Michale — rzekł Zagłoba — nie mówiłem, żeby
                            protestować?</p>
                        <p>— A z jakiego wy kurzenia?</p>
                        <p>— Z mirhorodzkiego, ale jego już niema.</p>
                        <p>— A co się z nim stało?</p>
                        <p>— Husary pana Czarnieckiego pod Żółtą Wodą starli. Teraz ja u Dońca z
                            tymi, co zostali. — Pan Czarniecki szczery żołmir, on u nas w niewoli —
                            o niego komisarze prosili.</p>
                        <p>— Mamy i my waszych jeńców.</p>
                        <p>— Tak i musi być. W Kijowie mówili, że najlepszy mołojec u Lachów w
                            niewoli, choć inni mówili, że zginął.</p>
                        <p>— Kto taki?</p>
                        <p>— Oj, sławny ataman: Bohun.</p>
                        <p>— Bohun usieczon w pojedynku na śmierć.</p>
                        <p>— A kto jego ubił?</p>
                        <p>— Ten oto kawaler — odrzekł Zagłoba, ukazując na Wołodyjowskiego.</p>
                        <p>Zaharowi, który w tej chwili przechylał drugą kwartę miodu, oczy na
                            wierzch wyszły, twarz sponsowiała, nakoniec parsknął przez nozdrza
                            płynem i śmiechem zarazem.</p>
                        <p>— Ten łycar Bohuna ubił? — pytał, krztusząc się ze śmiechu.</p>
                        <p>— Co u starego dyabła! — wykrzyknął, marszcząc brwi, Wołodyjowski. — Za
                            dużo sobie ten posłaniec pozwala!</p>
                        <p>— Nie gniewaj się, panie Michale — przerwał Zagłoba. — Poczciwy to widać
                            człowiek, a że się na <pb n="272"/>polityce nie zna, to od tego on
                            kozak. Z drugiej strony, tem większa dla waćpana chwała, że wyglądając
                            tak niepocześnie, tak wielkich przewag już w życiu dokonałeś. Ciało masz
                            nikczemne, ale duszę wielką. Ja sam, pamiętasz, jakem ci się
                            przypatrywał po bitwie, chociażem bitwę na własne oczy widział, bo mi
                            się wierzyć nie chciało, żeby taki chłystek...</p>
                        <p>— Dajże waćpan pokój! — burknął Wołodyjowski.</p>
                        <p>— Nie jam twym ojcem, nie miejże do mnie rankoru, ale to ci powiem, że
                            pragnąłbym mieć takiego syna, i jeżeli chcesz, to cię będę adoptował,
                            majętność całą ci zapiszę, bo to nie wstyd być wielkim w małem ciele. I
                            książę niewiele większy jest od ciebie, a dlatego Aleksander Macedoński
                            nie wart być jego giermkiem.</p>
                        <p>— Ale bo co mnie gniewa — rzekł udobruchany nieco Wołodyjowski — to
                            właśnie to, że z tego listu Skrzetuskiego nic pomyślnego nie widać. Że
                            on sam nad Dniestrem nie położył głowy, to chwała Bogu, ale kniaziówny
                            dotąd nie znalazł i któż zaręczy, czy ją znajdzie?</p>
                        <p>— Prawda jest! Ale gdy Bóg go przez nasze ręce od Bohuna uwolnił i przez
                            tyle niebezpieczeństw, przez tyle sideł przeprowadził, gdy i
                            Chmielnickiego zakamieniałe serce afektem dziwnym dla niego natknął, to
                            juści nie poto, żeby od męki i żałości na schab wysechł. Jeżeli w tem
                            wszystkiem nie widzisz, panie Michale, ręki Opatrzności, to widać tępszy
                            masz dowcip od szabli — jakoż i słuszna to jest, że nikt nie może
                            wszystkich przymiotów na raz posiadać.</p>
                        <p>— Widzę to jedno — odparł, ruszając wąsikami, Wołodyjowski — że my nie
                            mamy nic tam do roboty i dalej musimy tu siedzieć, póki nie sparciejemy
                            do reszty.</p>
                        <pb n="273"/>
                        <p>— Prędzej ja sparcieję, jak ty, bom starszy, a to wiesz, że i rzepa
                            parcieje i słonina jełczeje ze starości. Dziękujmy raczej Bogu, że
                            wszystkim naszym zgryzotom szczęśliwy koniec obiecuje. Niemałom się ja
                            namartwił o kniaziównę, więcej jako żywo od ciebie, a niewiele mniej od
                            Skrzetuskiego, bo ona moja córuchna i pewniebym rodzonej tak nie kochał.
                            Mówią nawet, że do mnie kubek w kubek podobna, ale ja ją i bez tego
                            miłuję — i nie widziałbyś mnie ani wesołym, ani spokojnym, gdybym nie
                            ufał, że już wkrótce niedola jej się skończy. Od jutra układam
                            epitalamnium, bo bardzo piękne wiersze piszę, jenom w ostatnich czasach
                            trochę Apollina dla Marsa zaniedbał.</p>
                        <p>— Co tu i mówić teraz o Marsie! — odrzekł Wołodyjowski. — Niech kaduk
                            porwie tego zdrajcę Kisiela, wszystkich komisarzów i ich traktaty! Na
                            wiosnę pokój uczynią, jako dwa a dwa cztery. Pan Podbipięta, który się z
                            księciem widział, też to mówił.</p>
                        <p>— Pan Podbipięta tyle się zna na rzeczach publicznych, ile koza na
                            pieprzu. Więcej on tam przy dworze za oną dzierlatką wietrzył, niż za
                            wszystkiem innem, i warował do niej, niby pies do kuropatwy. Dałby Bóg,
                            żeby mu ją kto inny ustrzelił — ale mniejsza z tem. Nie neguję ci, że
                            Kisiel zdrajca, bo o tem cała Rzeczpospolita wie dobrze, jeno tak myślę,
                            że co do traktatów na dwoje babka wróży.</p>
                        <p>Tu Zagłoba zwrócił się do kozaka.</p>
                        <p>— A co tam u was, Zahar mówią — będzie li pokój, czy wojna?</p>
                        <p>— Do pierwszej trawy będzie spokój, a na wiosnę to przyjdzie na pohybel
                            albo nam, albo Lachiwczykam.</p>
                        <pb n="274"/>
                        <p>— Pocieszże się, panie Michale; słyszałem i ja, że się czerń wszędy
                            armuje.</p>
                        <p>— Bude taka wijna, jakoi ne buwało — rzekł Zahar. — U nas mówią, że i
                            sułtan turecki przyjdzie i chan ze wszystkiemi ordami, a nasz druh,
                            Tuhaj-bej, na hawrani blizko stoi i wcale do dom nie poszedł.</p>
                        <p>— Pocieszże się, panie Michale — powtórzył Zagłoba. — Jest też i
                            proroctwo o nowym królu, że całe panowanie pod bronią mu zejdzie; już to
                            prawdopodobniejsze, że człowiek długo jeszcze szabli do pochwy nie
                            schowa. Przyjdzie się człowiekowi od ciągłej wojny zedrzeć, jak mietle
                            od ciągłego zamiatania, ale taka to już nasza żołnierska dola. Kiedy już
                            wypadnie się bić, trzymaj się niedaleko mnie, panie Michale, a pięknych
                            rzeczy się napatrzysz i poznasz, jakeśmy to za dawnych, lepszych czasów,
                            wojowali. Mój Boże! Nie ci to już ludzie, którzy za dawnych lat bywali —
                            i ty już nie tak jesteś, panie Michale, chociażeś sierdzisty żołnierz i
                            choć Bohuna usiekłeś.</p>
                        <p>— Sprawedływe każete, pane — rzekł Zahar. — Ne cii teper lude, szczo
                            buwały...</p>
                        <p>Poczem począł na Wołodyjowskiego spoglądać i głową trząść:</p>
                        <p>— Ale szczoby cij łycar Bohuna ubyw — no! no!...</p>
                    </div>
                    <pb n="275"/>
                    <div type="chapter">
                        <head>ROZDZIAŁ XX.</head>
                        <p>Stary Zahar odjechał napowrót do Kijowa, po kilkodniowym odpoczynku, a
                            tymczasem przyszła wieść, że komisarze wrócili bez wielkich nadziei
                            pokoju, a nawet w zupełnem prawie zwątpieniu. Zdołali tylko wyjednać
                            armiscitium aż do Zielonych Świątek ruskich, po których miała rozpocząć
                            się nowa komisya z pełną mocą do traktatów. Jednakże wymagania i warunki
                            Chmielnickiego były tak górne, że nikt nie wierzył, aby Rzeczpospolita
                            zgodzić się na nie mogła. Rozpoczęły się więc z obu stron gwałtowne
                            uzbrojenia. Chmielnicki słał posła za posłem do chana, by na czele
                            wszystkich sił śpieszył na ratunek; słał i do Stambułu, gdzie ze strony
                            królewskiej bawił od dłuższego czasu pan Bieczyński — w Rzeczypospolitej
                            spodziewano się lada chwila wici na pospolite ruszenie. Przyszły
                            wiadomości o mianowaniu nowych wodzów: podczaszego Ostroroga,
                            Lanckorońskiego i Firleja, i o zupełnem usunięciu od spraw wojskowych
                            Jeremiego Wiśniowieckiego, który na czele jeno własnych sił mógł dalej
                            ojczyznę zasłaniać. Nietylko żołnierze książęcy, nietylko szlachta
                            ruska, ale nawet stronnicy dawnych regimentarzy oburzali się na takowy
                            wybór i niełaskę, twierdząc słusznie, iż jeżeli poświęcanie
                            Wiśniowieckiego, póki była <pb n="276"/>nadzieja traktatów, miało swoją
                            racyę polityczną, to usuwanie go w razie wojny było wielkim,
                            niedarowanym błędem, bo on jeden tylko mógł mierzyć się z Chmielnickim i
                            zwyciężyć tego znakomitego wodza rebelii. Zjechał wreszcie i sam książę
                            do Zbaraża w tym celu, aby zebrać jak najwięcej wojska i stać w
                            pogotowiu na granicy wojny. Zawieszenie broni było zawarte, ale
                            okazywało się co chwila bezsilnem. Chmielnicki kazał wprawdzie ściąć
                            kilku pułkowników, którzy wbrew umowie pozwalali sobie napadów na zamki
                            i chorągwie, na leżach tu i owdzie rozproszone, ale nie mógł opanować
                            mas czerni i licznych luźnych watah, które o armiscitium lub nie
                            słyszały, lub nie chciały słyszeć, lub nie rozumiały nawet znaczenia
                            tego słowa. Wpadały więc one ustawicznie w granice umową zabezpieczone,
                            łamiąc tem samem wszelkie Chmielnickiego przyrzeczenia. Z drugiej strony
                            wojska prywatne i kwarciane, zapędzając się w pościgu za zbójcami,
                            przechodziły częstokroć Prypeć i Horyń w Kijowskiem, zapędzały się w
                            głąb województwa bracławskiego, a tam napadane przez kozactwo, staczały
                            z niem formalne walki, nieraz bardzo krwawe i zacięte. Stąd skargi
                            ustawiczne, polskie i kozackie, o łamanie umowy, której w samej rzeczy
                            nie było w mocy niczyjej dotrzymać. Zawieszenie broni istniało tedy o
                            tyle, o ile sam Chmielnicki z jednej, a król i hetmani z drugiej strony
                            nie wyruszali w pole — ale wojna rozgorzała już faktycznie, zanim główne
                            siły zerwały się do walki i pierwsze cieplejsze promienie wiosenne
                            oświecały po staremu płonące wsie, miasteczka, miasta, zamki, oświecały
                            rzezie i niedolę ludzką.</p>
                        <p>Zapuszczały się pod Zbaraż watahy z pod Baru, Chmielnika, Machnówki,
                            ścinając, grabiąc, paląc. Te <pb n="277"/>gromił Jeremi rękoma swych
                            pułkowników, bo sam udziału w owej drobnej wojnie nie brał, chcąc wtedy
                            dopiero z całą dywizyą ruszyć, gdy już i hetmani wyjdą w pole.</p>
                        <p>Rozsyłał więc podjazdy z rozkazami, by krwią za krew płaciły, palem za
                            grabież i mordy. Poszedł między innymi pan Longinus Podbipięta i
                            pogromił pod Czarnym Ostrowiem, ale był to rycerz w bitwie tylko
                            straszliwy, z jeńcami zaś schwytanymi z bronią w ręku obchodził się zbyt
                            łagodnie i dlatego więcej go nie posyłano. Szczególniej jednak odznaczał
                            się w podobnych ekspedycyach pan Wołodyjowski, który, jako partyzant, w
                            jednym chyba Wierszule mógł znaleźć współzawodnika. Nikt bowiem nie
                            odbywał tak błyskawicznych pochodów, nikt nie umiał zajść tak
                            niespodzianie nieprzyjaciela, rozbić go tak szalonym napadem, rozproszyć
                            na cztery wiatry, wyłowić, wyścinać, wywieszać. Wkrótce też otoczył go
                            postrach, a z drugiej strony fawor książęcy. Od końca marca do połowy
                            kwietnia zniósł pan Wołodyjowski siedm luźnych watah, z których każda
                            była trzykroć od jego podjazdu silniejsza, i nie ustawał w pracy i coraz
                            więcej okazywał ochoty, jakoby w krwi przelanej ją czerpiąc.</p>
                        <p>Zachęcał mały rycerz, a raczej mały dyabeł, usilnie pana Zagłobę, by mu w
                            tych ekspedycyach towarzyszył, bo lubił nad wszystko jego kompanią, ale
                            stateczny szlachcic opierał się wszelkim namowom i tak swoją bezczynność
                            tłómaczył:</p>
                        <p>— Za wielki mam brzuch, panie Michale, na te trzęsienia i szarpaniny, a
                            przytem każdy do czego innego się godzi. Z usarzami na gęstwę
                            nieprzyjaciela przy białym dniu uderzać, tabory łamać, chorągwie brać —
                            to moja rzecz, do tego mnie Pan Bóg stworzył i usposobił; ale pościg
                            nocą, w chróstach, za hultajstwem, tobie zostawuję, <pb n="278"/>któryś
                            jest misterny jako igła i łatwiej się wszędy przeciśniesz. Starej ja
                            daty rycerz i wolę rozdzierać, jako właśnie lew czyni, niż tropić, jak
                            ogar po haszczach. Zresztą po wieczornym udoju muszę iść spać, bo to
                            moja pora najlepsza.</p>
                        <p>Jeździł więc pan Wołodyjowski sam i sam zwyciężał, aż pewnego razu
                            wyjechawszy pod koniec kwietnia, wrócił w połowie maja tak strapiony i
                            smutny, jakby klęskę poniósł i ludzi wymarnował. Tak nawet zdawało się
                            wszystkim, ale było to mylne mniemanie. Owszem, w długiej tej i
                            uciążliwej ekspedycyi, doszedł pan Wołodyjowski aż za Ostróg pod
                            Hołownię, i tam pogromił nie zwyczajną watahę, złożoną z czerni, ale
                            kilkaset ludzi liczący oddział zaporożców, który w połowie wyciął, a w
                            połowie w niewolę zagarnął. Tem dziwniejszy był więc głęboki smutek,
                            niby mgłą pokrywający jego wesołe z natury oblicze. Wielu chciało zaraz
                            wiedzieć przyczynę, pan Wołodyjowski jednak nikomu słowa nie rzekł, i
                            zaledwie z konia zsiadłszy, udał się na długą rozmowę do księcia, w
                            towarzystwie dwóch nieznanych rycerzy, a następnie wraz z nimi szedł do
                            pana Zagłoby, nie zatrzymując się, choć go ciekawi nowin za rękawy po
                            drodze chwytali.</p>
                        <p>Pan Zagłoba z pewnem zdziwieniem spoglądał na dwóch olbrzymich mężów,
                            których nigdy przedtem w życiu nie widział, a których strój ze złotemi
                            pętelkami na ramionach okazywał, że w wojsku litewskiem służą.
                            Wołodyjowski zaś rzekł:</p>
                        <p>— Zamknij waszmość drzwi i nie każ nikogo puszczać, bo mamy o ważnych
                            sprawach pomówić.</p>
                        <p>Zagłoba wydał rozkaz czeladnikowi, poczem jął <pb n="279"/>patrzeć
                            niespokojnie na przybyłych, miarkując z ich twarzy, że nic dobrego nie
                            mają do powiedzenia.</p>
                        <p>— To są — rzekł Wołodyjowski, ukazując na młodzieńców — kniazie
                            Bułychowie-Kurcewicze Jur i Andrzej.</p>
                        <p>— Stryjeczni Heleny! — wykrzyknął Zagłoba.</p>
                        <p>Kniaziowie skłonili się i odrzekli obaj naraz.</p>
                        <p>— Stryjeczni nieboszczki Heleny.</p>
                        <p>Czerwona twarz Zagłoby stała się w jednej chwili blado-niebieska; rękoma
                            począł bić powietrze, jak gdyby postrzał otrzymał, usta otworzył, nie
                            mogąc tchu złapać, oczy wytrzeszczył i rzekł, a raczej jęknął:</p>
                        <p>— Jakto?</p>
                        <p>— Są wiadomości — odpowiedział posępnie Wołodyjowski — że kniaziówna w
                            monasterze Dobrego Mikoły została zamordowana.</p>
                        <p>— Czerń wydusiła dymem w celi dwanaście panien i kilkanaście czernic,
                            między któremi była siostra nasza — dodał kniaź Jur.</p>
                        <p>Zagłoba tym razem nic nie odrzekł, jeno twarz, poprzednio sina,
                            poczerwieniała mu tak, że obecni zlękli się, aby go krew nie zalała;
                            zwolna powieki opadły mu na oczy, poczem zakrył je rękoma, a z ust
                            wyrwał się nowy jęk.</p>
                        <p>— Świecie! świecie! świecie!</p>
                        <p>Poczem umilkł i trwał w milczeniu.</p>
                        <p>A kniaziowie i Wołodyjowski biadać poczęli:</p>
                        <p>— Oto zebraliśmy się razem krewni i przyjaciele, którzyśmy ci na ratunek,
                            wdzięczna panno, iść chcieli — mówił, wzdychając raz po raz, młody
                            rycerz — ale znać spóźniliśmy się z pomocą. Za nic nasza ochota, za nic
                            nasze szable i odwaga, bo na innym ty już, lepszym od <pb n="280"/>tego
                            lichego świecie przebywasz, u królowej Niebieskiej w fraucymerze.</p>
                        <p>— Siostro! — wołał olbrzymi Jur, którego żal na nowo pochwycił za włosy —
                            ty nam odpuść nasze winy, a my za każdą kroplę twojej krwi wiadro
                            wylejemy.</p>
                        <p>— Tak nam dopomóż Bóg! — dodał Andrzej.</p>
                        <p>I obaj mężowie wyciągali do nieba ręce, Zagłoba zaś wstał z ławy,
                            postąpił kilka kroków ku tapczanowi, zatoczył się jak pijany i padł na
                            kolana przed obrazem.</p>
                        <p>Po chwili na zamku ozwały się dzwony, zwiastujące południe, które
                            brzmiały tak ponuro, jakby dzwony pogrzebowe.</p>
                        <p>— Niema jej już, niema! — rzekł znowu Wołodyjowski. — Do niebios ją
                            anieli zabrali, nam zostawując łzy i wzdychania.</p>
                        <p>Łkanie wstrząsnęło grubem ciałem pana Zagłoby i trzęsło niem, a oni
                            ciągle narzekali i dzwony biły.</p>
                        <p>Wreszcie Zagłoba uspokoił się — myśleli nawet, że może bólem znużony
                            usnął na klęczkach, ale on po niejakim czasie wstał i siadł na
                            tapczanie; tylko był to już jakby inny człowiek: oczy miał czerwone i
                            krwią zaszłe, głowę spuszczoną, dolna warga zwisła mu aż na brodę, na
                            twarzy osiadło niedołęstwo i jakaś niebywała zgrzybiałość — tak, że
                            mogło naprawdę się zdawać, iż ów dawny pan Zagłoba, butny, jowialny,
                            pełen fantazyi, umarł, a został tylko starzec, wiekiem przyciśnięty i
                            zmęczony.</p>
                        <p>Wtem mimo protestacyi pilnującego drzwi pacholika, wszedł pan Podbipięta
                            i na nowo rozpoczęły się żale i narzekania; Litwin wspominał Rozłogi i
                            pierwsze widzenie się z kniaziówną, jej słodycz, młodość i urodę,
                            wreszcie wspomniał, iż jest ktoś nieszczęśliwszy od nich <pb n="281"
                            />wszystkich, to jest narzeczony, pan Skrzetuski — i jął rozpytywać o
                            niego małego rycerza.</p>
                        <p>— Skrzetuski został u księcia Koreckiego w Korcu, dokąd z Kijowa
                            przyjechał i leży chory, o świecie Bożym nie wiedząc — rzekł pan
                            Wołodyjowski.</p>
                        <p>— Zali nie trzeba, abyśmy do niego jechali? — pytał Litwin.</p>
                        <p>— Niema tam poco jechać — odparł Wołodyjowski. — Medyk książęcy zaręcza
                            za jego zdrowie; jest tam pan Suchodolski, pułkownik księcia Dominika,
                            ale wielki przyjaciel Skrzetuskiego, jest i nasz stary Zaćwilichowski;
                            obaj mają go w opiece i staraniu. Na niczem mu nie zbywa, a to, że go
                            delirium nie opuszcza, to dla niego lepiej.</p>
                        <p>— O mocny Boże! — rzekł Litwin. — Widziałżeś waćpan Skrzetuskiego na
                            własne oczy?</p>
                        <p>— Widziałem, ale żeby mi nie powiedzieli, że to on, to nie byłbym go
                            poznał, tak go boleść i choroba strawiły.</p>
                        <p>— A on poznał waćpana?</p>
                        <p>— Pewnie poznał, choć nic nie mówił, bo się uśmiechnął i głową kiwnął, a
                            mnie taka żałość porwała, żem dłużej zostać nie mógł. Książę Korecki
                            chce tu iść do Zbaraża z chorągwiami, Zaćwilichowski z nim razem
                            pójdzie, a i pan Suchodolski zaklina się, że ruszy, choćby miał
                            ordynanse od księcia Dominika przeciwne. Oni to sprowadzą tu i
                            Skrzetuskiego, jeśli go boleść nie zmoże.</p>
                        <p>— A skądże macie te wiadomości o śmierci kniaziówny? — pytał dalej pan
                            Longinus. — Czy nie ci kawalerowie je przywieźli? — dodał, wskazując na
                            kniaziów.</p>
                        <p>— Nie. Ci kawalerowie trafem się w Korcu o wszystkiem dowiedzieli, dokąd
                            przyjechali z posiłkami od wojewody wileńskiego, i tu ze mną przyszli,
                            bo i do <pb n="282"/>naszego księcia od wojewody listy mieli. Wojna jest
                            pewna, a z komisyi już nic nie będzie.</p>
                        <p>— To już i my to wiemy, ale powiedz mi waćpan, kto ci o śmierci
                            kniaziówny mówił?</p>
                        <p>— Mówił mnie Zaćwilichowski, a on wie od Skrzetuskiego. Skrzetuskiemu dał
                            Chmielnicki permisyą, żeby w Kijowie szukał i sam metropolita miał mu
                            pomagać. Szukali tedy głównie po monasterach, bo co z naszych w Kijowie
                            zostało, to w nich się kryje. I myśleli, że pewnie Bohun kniaziównę w
                            jakowym monasterze umieścił. Szukali, szukali i byli dobrej myśli, choć
                            wiedzieli, że czerń u Dobrego Mikoły dwanaście panien dymem wydusiła.
                            Sam metropolita upewniał, że przecie na narzeczoną Bohunaby się nie
                            rzucili, aż pokazało się inaczej.</p>
                        <p>— To ona była u Dobrego Mikoły?</p>
                        <p>— Tak jest. Spotkał Skrzetuski w jednym monasterze ukrytego pana Joachima
                            Jerlicza, a że to wszystkich o kniaziównę dopytywał, więc pytał i jego;
                            pan Jerlicz zaś powiedział mu: że jakie były panny, to je wpierw kozacy
                            pobrali, jeno się u Dobrego Mikoły dwanaście zostało, które dymem
                            później wyduszono — a między niemi miała być i Kurcewiczówna.
                            Skrzetuski, że to pan Jerlicz śledziennik i nawpół przytomny od ciągłego
                            strachu, nie wierzył mu i poleciał zaraz po raz wtóry do Dobrego Mikoły
                            jeszcze raz pytać, na nieszczęście mniszki, których trzy także w tej
                            samej celi uduszono, nie wiedziały nazwisk, ale słuchając deskrypcyi
                            kniaziówny, którą im Skrzetuski czynił, powiedziały, że taka była. Wtedy
                            to Skrzetuski z Kijowa wyjechał i zaraz na zdrowiu zapadł.</p>
                        <p>— To dziw tylko, że jeszcze żyje.</p>
                        <p>— Byłby umarł niechybnie, żeby nie ów stary kozak, który go w niewoli na
                            Siczy pilnował, a potem tu <pb n="283"/>od niego z listami przyjechał, i
                            wróciwszy znów w szukaniu mu pomagał. Ten go do Korca odwiózł i panu
                            Zaćwiłichowskiemu w ręce oddał.</p>
                        <p>— Niechże go Bóg ma w swojej opiece, bo on się już nigdy nie pocieszy —
                            rzekł Longinus.</p>
                        <p>Pan Wołodyjowski umilkł i grobowe milczenie panowało między wszystkimi.
                            Kniazie, podparłszy się łokciami, siedzieli bez ruchu z namarszczoną
                            brwią; Podbipięta oczy w górę wznosił, a pan Zagłoba utkwił szklany
                            wzrok w przeciwległą ścianę, jakby w najgłębszem zamyśleniu się
                            pogrążył.</p>
                        <p>— Zbudź się waćpan! — rzekł wreszcie do niego Wołodyjowski, wstrząsając
                            go za ramię. — O czem tak myślisz? nic już nie wymyślisz i wszystkie
                            twoje fortele na nic się nie przydadzą.</p>
                        <p>— Wiem o tem — odparł złamanym głosem Zagłoba — jeno myślę, żem stary i
                            że nie mam co robić na tym świecie.</p>
                    </div>
                    <pb n="284"/>
                    <div type="chapter">
                        <head>ROZDZIAŁ XXI.</head>
                        <p>— Imaginuj sobie waćpan — mówił w kilka dni później Wołodyjowski do
                            Longina — że ten człowiek tak się w jednej godzinie zmienił, jakoby o
                            dwadzieścia lat postarzał. Tak wesoły, taki mowny, tak obfity w fortele,
                            że samego Ulissesa w nich przewyższał, dziś pary z gęby nie puści, jeno
                            po całych dniach drzemie, na starość narzeka i jakby przez sen mówi.
                            Wiedziałem to, że on ją kochał, alem się nie spodziewał, żeby do tego
                            stopnia.</p>
                        <p>— Cóż to dziwnego — odparł, wzdychając Litwin. — Tem bardziej się do niej
                            przywiązał, że ją z rąk Bohunowych wydarł i tyle dla niej
                            niebezpieczeństw i przygód w ucieczce doświadczył. Póki tedy była
                            nadzieja, póty się i jego dowcip na fortele wysilał i sam się na nogach
                            trzymał, a teraz nie ma on już naprawdę co na świecie robić, samotnym
                            będąc i serca nie mając o co zaczepić.</p>
                        <p>— Próbowałem już i pić z nim, w tej nadziei, że mu trunek dawny wigor
                            powróci — i to na nic! Pić, pije, ale nie zmyśla po dawnemu, nie prawi o
                            swych przewagach, jeno się roztkliwi, a potem głowę na brzuch zwiesi i
                            śpi. Już nie wiem, czy i pan Skrzetuski w większej desperacyi od niego
                            żyje.</p>
                        <pb n="285"/>
                        <p>— Szkoda to jest niewymowna, bo jednak wielki to był rycerz! Chodźmy do
                            niego, panie Michale. Miał on zwyczaj dworować sobie ze mnie i we
                            wszystkiem mi dogryzać. Może go i teraz ochota do tego schwyci. Mój
                            Boże, jak się to ludzie zmieniają! Taki to był wesoły człek!</p>
                        <p>— Chodźmy — rzekł pan Wołodyjowski. — Późno już jest, ale jemu najciężej
                            wieczorem, bo wydrzemawszy się przez cały dzień, w nocy spać nie
                            może.</p>
                        <p>Tak rozmawiając, udali się oba do kwatery pana Zagłoby, którego znaleźli
                            siedzącego pod otwartem oknem, głową opartą na ręku. Późno już było; w
                            zamku ustał wszelki ruch, jeno warty obwoływały się przeciągłymi
                            głosami, a w gąszczach dzielących zamek od miasta słowiki wywodziły
                            zapamiętale swoje nocne trele, poświstując, cmokając i kląskając tak
                            gęsto, jak gęsto pada ulewa wiosenna. Przez otwarte okno wchodziło
                            ciepłe majowe powietrze i jasne promienie księżyca, które oświecały
                            pognębioną twarz pana Zagłoby i łysinę schyloną na piersi.</p>
                        <p>— Dobry wieczór waćpanu — rzekli dwaj rycerze.</p>
                        <p>— Dobry wieczór — odpowiedział Zagłoba.</p>
                        <p>— Co waćpan tak przy oknie rozpamiętywasz, zamiast spać iść? — pytał
                            Wołodyjowski.</p>
                        <p>Zagłoba westchnął.</p>
                        <p>— Bo mi nie do snu — odrzekł wlokącym się głosem. — Rok temu, rok,
                            uciekałem z nią nad Kahamlikiem od Bohuna i tak samo nam owe ptaszyny
                            fiukały, a teraz gdzie ona?</p>
                        <p>— Bóg to tak zrządził — rzekł Wołodyjowski.</p>
                        <p>— Na łzy i smutek, panie Michale! Niemasz już dla mnie pocieszenia.</p>
                        <pb n="286"/>
                        <p>Umilkli — jeno przez otwarte okno dochodziły coraz mocniej trele
                            słowicze, którymi cała owa jasna noc zdawała się być przepełniona.</p>
                        <p>— O Boże, Boże! — westchnął Zagłoba — zupełnie tak, jak nad
                            Kahamlikiem!</p>
                        <p>Pan Longinus strząsnął łzę z płowych wąsów, a mały rycerz rzekł po
                            chwili:</p>
                        <p>— Ej, wiesz co waćpan? smutek smutkiem, a napij się z nami miodu, bo nie
                            masz nic lepszego na zgryzotę. Będziemy przy szklenicy rozpamiętywali
                            lepsze czasy.</p>
                        <p>— Napiję się — rzekł z rezygnacyą Zagłoba.</p>
                        <p>Wołodyjowski kazał czeladnikowi przynieść światło i gąsiorek, a następnie
                            gdy zasiedli, wiedząc, że wspomnienia najlepiej ze wszystkiego ożywiają
                            pana Zagłobę, pytał:</p>
                        <p>— To to już rok, jakeś waćpan z nieboszczką z Rozłogów przed Bohunem
                            uciekał?</p>
                        <p>— W maju to było, w maju — odrzekł Zagłoba. — Przeszliśmy przez Kahamlik,
                            żeby ku Zołotonoszy uciekać. Oj, ciężko na świecie!</p>
                        <p>— I ona była przebrana?</p>
                        <p>— Za kozaczka. Włosy jej szablą musiałem, niebodze mojej, obcinać, aby
                            jej nie poznano. Wiem miejsce, gdziem je pod drzewem razem z szablą
                            pochował.</p>
                        <p>— Słodka to była panna! — dorzucił z westchnieniem Longinus.</p>
                        <p>— To mówię waćpanom, żem ją pierwszego dnia tak pokochał, jakbym ją od
                            małego hodował. A ona tylko rączyny przedemną składała, a dziękowała i
                            dziękowała za ratunek i opiekę. Niechby mnie byli usiekli, nimem się
                            dzisiejszego dnia doczekał. Bodaj mi było nie dożyć!</p>
                        <pb n="287"/>
                        <p>Tu znów nastało milczenie i trzej rycerze pili miód zmieszany ze łzami —
                            poczem Zagłoba tak dalej mówić począł:</p>
                        <p>— Myślałem, że przy nich starości spokojnej doczekam, a teraz...</p>
                        <p>Tu ręce zwisły mu bezsilnie:</p>
                        <p>— Znikąd pociechy, znikąd pociechy, chyba w grobie...</p>
                        <p>Tymczasem, zanim pan Zagłoba ostatnich słów dokończył, hałas powstał w
                            sieni; ktoś chciał wejść, a czeladnik nie puszczał; powstała głośna
                            sprzeczka, w której zdało się panu Wołodyjowskiemu że poznaje jakiś głos
                            znajomy, więc zawołał na czeladnika, by dłużej wejścia nie bronił.</p>
                        <p>Następnie drzwi otworzyły się i ukazała się w nich pyzata, rumiana twarz
                            Rzędziana, który powiódł oczyma po obecnych, pokłonił się i rzekł:</p>
                        <p>— Niech będzie pochwalony Jezus Chrystus!</p>
                        <p>— Na wieki wieków! — odrzekł Wołodyjowski — to Rzędzian.</p>
                        <p>— A ja ci to jestem — odrzekł pachołek — i kłaniam do kolan waszmościom.
                            A gdzie to mój pan?</p>
                        <p>— Twój pan w Korcu i chory.</p>
                        <p>— O dla Boga! co też jegomość powiada? A ciężko on, Boże broń, chory?</p>
                        <p>— Był ciężko chory, a teraz zdrowszy. Medyk powiada, że będzie zdrów.</p>
                        <p>— Bo ja tu z wieściami o pannie do mojego pana przyjechałem.</p>
                        <p>Mały rycerz począł kiwać melancholicznie głową.</p>
                        <p>— Niepotrzebnieś się śpieszył, bo już pan Skrzetuski wie o jej śmierci i
                            my tu ją łzami rzewnemi oblewamy.</p>
                        <pb n="288"/>
                        <p>Oczy Rzędziana wylazły zupełnie na wierzch głowy.</p>
                        <p>— Gwałtu rety! Co ja słyszę? panna umarła?</p>
                        <p>— Nie umarła, jeno w Kijowie od zbójów zamordowana.</p>
                        <p>— W jakim Kijowie, co jegomość prawi?</p>
                        <p>— W jakimże Kijowie, albo to Kijowa nie znasz?</p>
                        <p>— Dla Boga, chyba jegomość kpi! Co ona miała do roboty w Kijowie, kiedy
                            ona w jarze nad Waładynką niedaleko Raszkowa ukryta? I czarownica miała
                            rozkaz, żeby się do przyjazdu Bohuna ani krokiem nie ruszała. Jak mnie
                            Bóg miły, zwaryować przyjdzie, czy co?</p>
                        <p>— Co za czarownica, o czemże ty gadasz?</p>
                        <p>— A Horpyna, toć tę basetlę znam dobrze.</p>
                        <p>Pan Zagłoba nagle wstał z ławy i począł rękami trzepać, jak człowiek,
                            który wpadłszy w głębinę, ratuje się od zatonięcia.</p>
                        <p>— Na Boga żywego! milcz waćpan! — rzekł do Wołodyjowskiego — na rany
                            Boskie niech ja pytam!</p>
                        <p>Obecni aż zadrżeli, tak blady był Zagłoba i pot wystąpił mu na łysinę, on
                            zaś skoczył równemi nogami przez ławę do Rzędziana i schwyciwszy
                            pachołka za ramiona, pytał chrapliwym głosem:</p>
                        <p>— Kto tobie to powiadał, że ona... koło Raszkowa ukryta?</p>
                        <p>— Kto miał powiadać? Bohun!</p>
                        <p>— Chłopie, czyś zwaryował?! — wrzasnął pan Zagłoba, trzęsąc pachołkiem
                            jak gruszką — Jaki Bohun?</p>
                        <p>— O dla Boga! — zawołał Rzędzian — czego jegomość tak trzęsie? Dajże
                            jegomość pokój, niech się opamiętam, bom zgłupiał. Jegomość mi do reszty
                            w <pb n="289"/>głowie przewróci. Jakiż ma być Bohun? Albo to go jegomość
                            nie zna?</p>
                        <p>— Gadaj, bo cię nożem pchnę! — wrzasnął Zagłoba. — Gdzieś Bohuna
                            widział?</p>
                        <p>— We Włodawie! Czego waszmościowie odemnie chcecie? — wołał przestraszony
                            pachołek. — Cóżem to ja zbój...</p>
                        <p>Zagłoba odchodził od zmysłów, tchu mu zabrakło i padł na ławę, dychając
                            ciężko; pan Michał przybył mu na pomoc:</p>
                        <p>— Kiedyś Bohuna widział? — pytał Rzędziana.</p>
                        <p>— Trzy tygodnie temu.</p>
                        <p>— To on żyje?</p>
                        <p>— Co nie ma żyć; sam mnie opowiadał, jakeś go jegomość popłatał, ale się
                            wylizał...</p>
                        <p>— I on tobie mówił, że panna pod Raszkowem?</p>
                        <p>— Któż inny?</p>
                        <p>— Słuchaj, Rzędzian, tu o życie twego pana i panny chodzi! Czy tobie sam
                            Bohun mówił, że ona nie była w Kijowie?</p>
                        <p>— Mój jegomość, jak ona miała być w Kijowie, kiedy on ją pod Raszkowem
                            ukrył i Horpynie przykazał pod gardłem, żeby jej nie puszczała, a teraz
                            mnie piernacz dał i pierścień swój, żebym ja tam do niej jechał, bo jemu
                            się rany odnowiły i sam musi leżeć, niewiadomo jak długo.</p>
                        <p>Dalsze słowa Rzędziana przerwał pan Zagłoba, który się z ławy na nowo
                            zerwał i schwyciwszy się obu rękoma za resztki włosów, począł krzyczeć,
                            jak szalony:</p>
                        <p>— Żyje moja córuchna na rany Boskie, żyje! to nie ją w Kijowie zabili!
                            żyje ona, żyje, moja najmilsza!</p>
                        <pb n="290"/>
                        <p>I stary tupał nogami, śmiał się, szlochał, nakoniec chwycił Rzędziana za
                            łeb, przycisnął do piersi i począł tak całować, że pachołek do reszty
                            stracił głowę.</p>
                        <p>— Niechno jegomość da pokój... bo się zatknę! Jużci że ona żyje... Da
                            Bóg, razem po nią ruszymy... Jegomość, no, jegomość!</p>
                        <p>— Puść go waszmość, niech opowiada, bo jeszcze nic nie rozumiemy — rzekł
                            Wołodyjowski.</p>
                        <p>— Mów, mów! — wołał Zagłoba.</p>
                        <p>— Opowiadaj od początku, brateńku — rzekł pan Longinus, na którego wąsach
                            osiadła także gęsta rosa.</p>
                        <p>— Pozwólcie, waszmościowie, niech się wysapię — rzekł Rzędzian — i okno
                            przymknę, bo te juchy słowiki tak się drą w krzakach, że i do słowa
                            przyjść nie można.</p>
                        <p>— Miodu! — krzyknął na czeladnika Wołodyjowski.</p>
                        <p>Rzędzian zamknął okno ze zwykłą sobie powolnością, następnie zwrócił się
                            do obecnych i rzekł:</p>
                        <p>— Waszmościowie mi też usiąść pozwolą, bom się utrudził!</p>
                        <p>— Siadaj! — rzekł Wołodyjowski, nalewając mu z przyniesionego przez
                            czeladnika gąsiora — pij z nami, boś na to swoją nowiną zasłużył, byleś
                            gadał jak najprędzej.</p>
                        <p>— Dobry miód! — odpowiedział pachołek, podnosząc szklankę pod
                            światło.</p>
                        <p>— A bodaj cię usiekli! będzieszże ty gadał? — huknął Zagłoba.</p>
                        <p>— A jegomość to się zaraz gniewa! Jużci będę gadał, kiedy waszmościowie
                            chcecie, bo waszmościom rozkazywać, a mnie słuchać, od tegom sługa. Ale
                            już <pb n="291"/>widzę, że od początku muszę dokumentnie wszystko
                            opowiadać...</p>
                        <p>— Mów od początku!</p>
                        <p>— Waszmościowie pamiętają, jako to przyszła wiadomość o wzięciu Baru, co
                            to nam się zdawało, że już po pannie? Tak ja wróciłem wtedy do Rzędzian,
                            do rodzicieli i do dziadusia, co to już ma dziewięćdziesiąt lat...
                            dobrze mówię... nie! dziewięćdziesiąt i jeden.</p>
                        <p>— Niech ma i dziewięćset!... — burknął Zagłoba.</p>
                        <p>— A niech mu Pan Bóg da jak najwięcej! Dziękuję jegomości za dobre słowo
                            — odrzekł Rzędzian. — Tak tedy wróciłem do domu, żeby rodzicielom
                            odwieźć, com przy pomocy Bożej zebrał między zbójami, bo to już
                            waszmościowie wiecie, że mnie zeszłego roku ogarnęli kozacy w Czehrynie,
                            że mnie za swego mieli, żem Bohuna rannego pilnował i do wielkiej
                            konfidencyi z nim przyszedł, a przytem skupowałem trochę od tych
                            złodziejów, to srebra, to klejnoty...</p>
                        <p>— Wiemy, wiemy! — rzekł Wołodyjowski.</p>
                        <p>— Otóż przyjechałem do rodzicielów, którzy radzi mnie widzieli i oczom
                            nie chcieli wierzyć, gdym im wszystko, com zebrał, pokazał. Musiałem
                            dziadusiowi przysiądz, żem uczciwą drogą do tego przyszedł. Dopieroż się
                            ucieszyli, bo trzeba waszmościom wiedzieć, że oni mają tam proces z
                            Jaworskimi o gruszę, co na miedzy stoi i w połowie nad Jaworskich
                            gruntami, a w połowie nad naszymi ma gałęzie. Owóż jak Jaworscy trzęsą,
                            to i nasze gruszki opadają, a dużo idzie na miedzę. Oni tedy powiadają,
                            że te, co na miedzy leżą, to ich, a my...</p>
                        <p>— Chłopie, nie przywódźże mnie do gniewu! — rzekł Zagłoba — i nie mów
                            tego, co do rzeczy nie należy...</p>
                        <pb n="292"/>
                        <p>— Naprzód, z przeproszeniem jegomości, nie jestem ja żaden chłop, jeno
                            szlachcic, choć ubogi, ale herbowny, co jegomości i pan porucznik
                            Wołodyjowski i pan Podbipięta, jako znajomi pana Skrzetuskiego,
                            powiedzą, a powtóre ten proces trwa już pięćdziesiąt lat...</p>
                        <p>Zagłoba zacisnął zęby i dał sobie słowo, że się już więcej nie
                            odezwie.</p>
                        <p>— Dobrze, rybeńko — rzekł słodko pan Longinus — ale ty nam powiadaj o
                            Bohunie, nie o gruszkach.</p>
                        <p>— O Bohunie? — rzekł Rzędzian — niechże będzie i o Bohunie. Owóż Bohun
                            myśli, mój jegomość, że nie ma wierniejszego sługi i przyjaciela
                            nademnie, chociaż mnie w Czehrynie rozszczepił, bom go też co prawda
                            pilnował, opatrywał, kiedy to go jeszcze kniazie Kurcewicze
                            poszczerbili. Obełgałem go wtedy, że już nie chcę służby pańskiej i wolę
                            z kozakami trzymać, bo więcej zysku między nimi, a on uwierzył. Jak nie
                            miał wierzyć, kiedym go do zdrowia przyprowadził?! Więc też okrutnie
                            mnie polubił i co prawda, hojnie wynagrodził, nie wiedząc o tem, żem ja
                            sobie poprzysiągł zemścić się na nim za onę krzywdę czehryńską i że
                            jeżelim go nie zażgał, to jeno dlatego, że nie przystoi szlachcicowi w
                            łożu leżącego nieprzyjaciela nożem, jak świnię, pod pachę żgać.</p>
                        <p>— Dobrze, dobrze — rzekł Wołodyjowski. — To także wiemy, ale jakimżeś
                            sposobem go teraz znalazł?</p>
                        <p>— A to, widzi jegomość, było tak: gdyśmy już Jaworskich przycisnęli (z
                            torbami oni pójdą, nie może inaczej być!) to ja sobie myślę: no! czas i
                            mnie będzie Bohuna poszukać i za moją krzywdę mu zapłacić. Spuściłem się
                            rodzicielom z sekretu i dziadusiowi, a on, jako to fantazya u niego
                            dobra, mówi: kiedyś <pb n="293"/>poprzysiągł, to idź, bo inaczej
                            będziesz kiep. Więc ja poszedłem, bom sobie i to jeszcze myślał, że jak
                            Bohuna znajdę, to się o pannie, jeśli żywa, może czegoś dowiem, a potem,
                            jak go ustrzelę i do mego pana z nowiną pojadę, to też nie będzie bez
                            nagrody.</p>
                        <p>— Pewnie, że nie będzie! i my cię też wynagrodzimy — rzekł
                            Wołodyjowski.</p>
                        <p>— A u mnie masz już brateńku konika z rzędem — dodał Longinus.</p>
                        <p>— Dziękuję pokornie waszmościom panom — rzekł uradowany pachołek — bo
                            słuszna to jest rzecz, za dobrą wieść munsztuluk, a ja też nie przepiję,
                            co od kogo dostanę...</p>
                        <p>— Dyabli mnie biorą! — mruknął Zagłoba.</p>
                        <p>— Wyjechałeś więc z domu... — poddał Wołodyjowski.</p>
                        <p>— Wyjechałem więc z domu — mówił dalej Rzędzian — i myślę znowu: gdzie
                            jechać? Chyba do Zbaraża, bo tam i do Bohuna niedaleko i prędzej się o
                            mojego pana dopytam. Jadę tedy, mój jegomość, jadę na Białę i Włodawę i
                            we Włodawie — koniska już miałem srodze zmęczone — zatrzymuję się na
                            popas. A tam był jarmark, we wszystkich zajazdach pełno szlachty; — ja
                            do mieszczan i tam szlachta! Dopieroż jeden żyd mi powiada: miałem izbę,
                            ale ją ranny szlachcic zajął. To mówię, dobrze się zdarzyło, bo ja
                            opatrunek znam, a wasz cyrulik, jako to w czasie jarmarku, pewnie nie
                            może sobie dać rady z robotą. Gadał jeszcze żyd, że ten szlachcic sam
                            się opatruje i nie chce nikogo widzieć, a potem poszedł spytać. Ale
                            widać tamtemu było gorzej, bo kazał puścić. Wchodzę ja — i patrzę: kto
                            leży w betach — Bohun!</p>
                        <pb n="294"/>
                        <p>— O to! — wykrzyknął Zagłoba.</p>
                        <p>— Przeżegnałem się: W imię Ojca i Syna i Ducha Świętego! ażem się
                            przeląkł, a on mnie poznał od razu, ucieszył się okrutnie (że to mnie ma
                            za przyjaciela) i powiada: Bóg mi cię zesłał! teraz już nie umrę. A ja
                            mówię: co jegomość tu robisz? — on zaś palec na gębę położył i dopiero
                            później opowiadał mi swe przygody, jako go Chmielnicki do Króla
                            Jegomości, a naonczas jeszcze królewicza, z pod Zamościa wysłał, jako
                            pan porucznik Wołodyjowski w Lipkowie go usiekł.</p>
                        <p>— Wdzięcznie mnie wspominał? — spytał mały rycerz.</p>
                        <p>— Nie mogę, mój jegomość, inaczej powiedzieć, jak że dość wdzięcznie.
                            Myślałem, powiada, że to jakiś wyskrobek, że to, powiada, pokurcz, a to,
                            powiada, junak pierwszej wody, który mnie bezmała na wpół przeciął.
                            Tylko oto, jak o jegomości panu Zagłobie wspomni, to jeszcze gorzej, jak
                            pierwej, zgrzyta, że jegomość go do walki podjudził!...</p>
                        <p>— Niech mu tam kat świeci! Już się jego nie boję! — odparł Zagłoba.</p>
                        <p>— Przyszliśmy tedy do dawnej konfidencyi — mówił dalej Rzędzian — ba,
                            jeszcze do większej i on mnie wszystko powiadał, jako śmierci był
                            blizki, jako go do dworu w Lipkowie wzięli, mając go za szlachcica, a on
                            też się podał za pana Hulewicza z Podola, jak go później wyleczyli, z
                            wielką ludzkością traktując — za co im wdzięczność do śmierci
                            poprzysiągł.</p>
                        <p>— A cóż we Włodawie robił?</p>
                        <p>— Ku Wołyniowi się przebierał, ale mu się w Parczewie rany otworzyły, bo
                            się z nim wóz wywrócił, więc musiał zostać, chociaż i w strachu wielkim,
                            gdyż łatwo <pb n="295"/>tam go mogli rozsiekać. Sam mnie to mówił.
                            Byłem, powiada, wysłany z listami, ale teraz świadectwa żadnego nie mam,
                            jeno piernacz i gdyby się zwiedzieli ktom jest, toby mnie nietylko
                            szlachta rozsiekała, ale pierwszy komendantby mnie powiesił, nikogo o
                            pozwolenie nie pytając. Pamiętam, że jak mi to rzekł, tak ja do niego
                            mówię: dobrze to wiedzieć, że pierwszy komendantby jegomości powiesił. A
                            on pyta: jakto? — Tak, rzekę, że trzeba być ostrożnie i nikomu nic nie
                            mówić — w czem się też jegomości przysłużę. Dopieroż jął mi dziękować i
                            o wdzięczności zapewniać, jako że mnie nagroda nie minie. Teraz mówi
                            pieniędzy nie mam, ale co mam z klejnotów, to ci dam, a później cię
                            złotem obsypię, tylko mi jedną przysługę jeszcze oddaj.</p>
                        <p>— Aha! to już przyjdzie do kniaziówny! — rzekł Wołodyjowski.</p>
                        <p>— Tak jest, mój jegomość, muszę już wszystko dokumentnie opowiedzieć. Jak
                            mi tedy rzekł, że teraz pieniędzy nie ma, takem do reszty serce dla
                            niego stracił i myślę sobie: poczekaj, oddam ja ci przysługę! A on mówi:
                            Chorym jest, nie mam siły do podróży, a droga daleka i niebezpieczna
                            mnie czeka. Jeżeli się, powiada, na Wołyń dostanę — a stąd blizko — to
                            już będę między swoimi, ale tam, nad Dniestr, nie mogę jechać, bo sił
                            nie staje i trzeba, powiada, przez wraży kraj przejeżdżać, koło zamków i
                            wojsk — jedź ty za mnie. — Więc ja pytam: a dokąd? — on na to: Aż pod
                            Raszków, bo ona tam ukryta u siostry Dońca, Horpyny, czarownicy. —
                            Pytam: Kniaziówna? — Tak jest, rzecze. Tamem ją ukrył, gdzie jej ludzkie
                            oko nie dojrzy, ale jej tam dobrze i jako księżna Wiśniowiecka na
                            złotogłowiach sypia.</p>
                        <pb n="296"/>
                        <p>— Mów no prędzej, na Boga! — krzyknął Zagłoba.</p>
                        <p>— Co nagle, to po dyable — odpowiedział Rzędzian. Jakem to tedy, mój
                            jegomość, usłyszał, takem się ucieszył, alem tego po sobie nie pokazał i
                            mówię: a pewnoż ona tam jest? Bo to już musi być dawno, jakeś waćpan ją
                            tam odwiózł? On począł się zaklinać, że Horpyna jego suka wierna, będzie
                            ją i dziesięć lat trzymała, aż do jego powrotu i że kniaziówna tam jest,
                            jako Bóg na niebie, bo tam ani Lachy, ani Tatary, ani kozaki nie
                            przyjdą, a Horpyna rozkazu nie złamie.</p>
                        <p>Podczas gdy tak opowiadał Rzędzian, pan Zagłoba trząsł się jak w febrze,
                            mały rycerz kiwał radośnie głową. Podbipięta oczy do nieba wznosił.</p>
                        <p>— Że ona tam jest, to już pewno — mówił dalej pachołek — bo najlepszy
                            dowód, że on mnie do niej wysłał. Ale ja ociągałem się zrazu, żeby to
                            niczego po sobie nie pokazać — i mówię: A poco ja tam? On zaś: Poto, że
                            ja tam nie mogę jechać. Jeśli (powiada) żywy się z Włodawy na Wołyń
                            przedostanę, to się każę do Kijowa nieść, bo tam już wszędzie nasi,
                            kozacy górą, a ty, powiada, jedź i Horpynie daj rozkaz, by ją do Kijowa,
                            do monasteru Świętej Przeczystej odwiozła.</p>
                        <p>— A co! Więc nie do dobrego Mikoły! — wybuchnął Zagłoba. — Zaraz mówiłem,
                            że Jerlicz śledziennik, albo że zełgał.</p>
                        <p>— Do Świętej Przeczystej! — mówił dalej Rzędzian. — Pierścień (powiada)
                            ci dam i piernacz i nóż — a już Horpyna będzie wiedziała co to znaczy,
                            bo taka umowa stoi i Bóg cię (powiada) tembardziej zesłał, że ona cię
                            zna, wie, żeś mój druh najlepszy. Jedźcie razem, kozaków się nie bójcie,
                            jeno na Tatarów baczcie, jeśliby gdzie byli, i omijajcie, bo ci
                            piernacza nie uszanują. <pb n="297"/>Pieniądze, dukaty tam są, powiada,
                            zakopane na miejscu w jarze, od wypadku to je wyjmij. Po drodze mówcie
                            jeno: Bohunowa jedzie! — a niczego wam nie zbraknie. Zresztą (powiada)
                            czarownica da sobie rady, tylko ty jedź odemnie, bo kogóż ja nieszczęsny
                            poślę, komu zawierzę, tu w obcym kraju, między wrogami? Tak on to mnie,
                            moi jegomoście, prosił, że prawie śluzy wylewał, w końcu kazał mi bestya
                            przysięgać, że pojadę, a ja też przysiągłem, jeno w duchu dodałem: z
                            moim panem! On tedy uradował się i zaraz dał mi piernacz i pierścień i
                            nóż i co miał klejnotów, a ja też wziąłem, bom myślał: lepiej niech
                            będzie u mnie, niż u zbója. Na pożegnanie powiedział mi jeszcze, który
                            to jest jar nad Waładynką, jak jechać i jak się obrócić, tak
                            dokumentnie, że z zawiązanemi oczymabym trafił, co sami waszmościowie
                            zobaczycie, gdyż tak myślę, że razem pojedziemy.</p>
                        <p>— Zaraz jutro! — rzekł Wołodyjowski.</p>
                        <p>— Co to jutro! dziś jeszcze na świtanie każem konie kulbaczyć.</p>
                        <p>Radość chwyciła wszystkich za serca i słychać było to okrzyki
                            wdzięczności ku niebu, to zacieranie rąk radosne, to nowe pytania
                            rzucane Rzędzianowi, na które pachołek ze zwykłą sobie flegmą
                            odpowiadał.</p>
                        <p>— Niech cię kule biją! — wykrzyknął Zagłoba — jakiego w tobie pan
                            Skrzetuski ma sługę!</p>
                        <p>— Albo co? — pytał Rzędzian.</p>
                        <p>— Bo cię chyba ozłoci.</p>
                        <p>— Ja też tak myślę, że nie będzie to bez nagrody, chociaż mojemu panu z
                            wierności służę.</p>
                        <p>— A cóżeś z Bohunem uczynił? — pytał Wołodyjowski.</p>
                        <p>— Toż to, mój jegomość, było dla mnie <pb n="298"/>umartwienie, że znowu
                            on leżał chory i nie wypadało mi go żgnąć, bo to i mój panby zganił.
                            Taki już los! Cóżem miał więc robić? Oto, gdy mnie już wszystko
                            powiedział, co miał powiedzieć i dał, co miał dać, tak ja po rozum do
                            głowy. Poco mówię sobie, taki złodziej ma po świecie chodzić, który i
                            pannę więzi i mnie w Czehrynie poszczerbił? Niech go lepiej nie będzie i
                            niech mu kat świeci! Bo i to sobie myślałem, że nuż wyzdrowieje i za
                            nami z kozakami ruszy? Więcem niewiele myśląc, poszedł do pana
                            komendanta Regowskiego, który we Włodawie z chorągwią stoi i doniosłem,
                            że to jest Bohun, najgorszy z rebelizantów. Już go tam musieli do tej
                            pory powiesić.</p>
                        <p>To rzekłszy, Rzędzian rozśmiał się dość głupowato i spojrzał po obecnych,
                            jakby czekając, aby mu zawtórowali; ale jakże się zdziwił, gdy
                            odpowiedziano mu milczeniem. Dopiero po niejakim czasie, pierwszy
                            Zagłoba mruknął: „Mniejsza z tem!“ — ale natomiast Wołodyjowski siedział
                            cicho, a pan Longinus jął cmokać językiem, kręcić głową i wreszcie
                            rzekł:</p>
                        <p>— Toś niepięknie postąpił, brateńku, co się zowie niepięknie!</p>
                        <p>— Jakto, mój jegomość? — pytał zdumiony Rzędzian. — Miałem go lepiej
                            pchnąć?</p>
                        <p>— I tak byłoby nieładnie i tak nieładnie, ale nie wiem co lepiej, czy być
                            zbójem, czy Judaszem?</p>
                        <p>— Co też jegomość mówi? Zali to Judasz jakowego rebelizanta wydawał? A to
                            przecież i Króla Jegomości i całej Rzeczypospolitej jest
                            nieprzyjaciel!</p>
                        <p>— Prawda to, ale ono zawsze niepięknie. A jak mówisz, ów komendant się
                            nazywał — co?</p>
                        <p>— Pan Regowski. Mówili, że mu na imię <!-- choice>
                                <orig>Jakób</orig>
                                --><corr>Jakób.</corr><!--
                            </choice --></p>
                        <pb n="299"/>
                        <p>— To ten sam! — mruknął Litwin. — Pana Łaszcza krewny i pana
                            Skrzetuskiego nieprzyjaciel.</p>
                        <p>Ale nie słyszano tej uwagi, bo pan Zagłoba głos zabrał:</p>
                        <p>— Mości panowie! — rzekł. — Tu niema co zwłóczyć! Bóg sprawił przez tego
                            pacholika i tak pokierował, że w lepszych niż dotąd kondycyach będziemy
                            jej szukali — Bogu niech będzie chwała! Jutro musimy ruszyć. Książę
                            wyjechał, ale już i bez jego permisyi puścimy się w drogę, bo czasu
                            niema! Pójdzie pan Wołodyjowski, ja z nim i Rzędzian — a waćpan, panie
                            Podbipięta, lepiej zostaniesz, bo wzrost twój i prostoduszność wydaćby
                            nas mogły.</p>
                        <p>— Nie, bracie, ja też pojadę! — rzekł Litwin.</p>
                        <p>— Dla jej bezpieczeństwa musisz to uczynić i zostać. Waćpana kto raz
                            widział, ten nigdy w życiu nie zapomni. Mamy piernacz, to prawda, ale
                            waćpanuby i z piernaczem nie uwierzyli. Dusiłeś Pułjana na oczach
                            wszystkiego Krzywonosowego hultajstwa — a gdyby taka tyczka była między
                            nimi, toćby ją znali. Nie może to być, żebyś waćpan z nami jechał. Tam
                            trzech głów nie znajdziesz, a twoja jedna niewiele pomoże. Masz zgubić
                            imprezę, to lepiej siedź.</p>
                        <p>— Żal — rzekł Litwin.</p>
                        <p>— Żal, nie żal, a musisz się zostać. Jak pojedziemy gniazda z drzew
                            wybierać, to i waćpana weźmiemy, ale teraz nie.</p>
                        <p>— Słuchać hadko!</p>
                        <p>— Dajże waćpan pyska, bo mi w sercu wesoło, ale zostań. Tylko jeszcze
                            jedno, mości panowie. Rzecz to największej wagi: sekret żeby się między
                            żołnierstwem <pb n="300"/>nie rozniosło, a od nich do chłopstwa nie
                            przeszło. Nikomu ani słowa.</p>
                        <p>— Ba, a księciu?</p>
                        <p>— Księcia niema.</p>
                        <p>— A panu Skrzetuskiemu, jeśli wróci?</p>
                        <p>— Jemu właśnie ani słowa, bo zarazby się wyrywał za nami; będzie miał
                            dość czasu na radość, a broń Boże nowego zawodu — toby rozum stracił.
                            Parol kawalerski, mości panowie, że ani słowa.</p>
                        <p>— Parol! — rzekł Podbipięta.</p>
                        <p>— Parol, parol!</p>
                        <p>— A teraz Bogu dziękujmy.</p>
                        <p>To rzekłszy, Zagłoba ukląkł pierwszy, a za nim inni i modlili się długo i
                            żarliwie.</p>
                    </div>
                    <pb n="301"/>
                    <div type="chapter">
                        <head>ROZDZIAŁ XXII.</head>
                        <p>Książę przed kilku dniami wyjechał rzeczywiście do Zamościa, w celu
                            czynienia nowych zaciągów, i nie rychło spodziewano się jego powrotu,
                            więc Wołodyjowski, Zagłoba i Rzędzian ruszyli na wyprawę bez niczyjej
                            wiedzy i w najgłębszej tajemnicy, do której z ludzi pozostałych w
                            Zbarażu jeden tylko pan Longinus był przypuszczony, ale i on, słowem
                            związany, milczał jak zaklęty.</p>
                        <p>Wierszułł i inni oficerowie, wiedząc o śmierci kniaziówny, nie
                            przypuszczali, by odjazd małego rycerza z Zagłobą był w jakimkolwiek
                            związku z narzeczoną nieszczęsnego Skrzetuskiego i sądzili, że to do
                            niego raczej wyruszyli dwaj przyjaciele, tem bardziej, że był między
                            nimi i Rzędzian, o którym wiedziano, że Skrzetuskiemu służy. Oni zaś
                            pojechali wprost do Chebanówki i tam czynili przygotowania do
                            pochodu.</p>
                        <p>Zagłoba zakupił przedewszystkiem, za pieniądze pożyczone od Longina, pięć
                            rosłych koni podolskich, zdolnych do dalekich pochodów, których chętnie
                            używała jazda polska i starszyzna kozacka; koń taki mógł dzień cały gnać
                            za bachmatem tatarskim, a szybkością biegu przewyższał nawet tureckie,
                            od których był wytrzymalszy <pb n="302"/>na wszelkie zmiany pogody, na
                            noce chłodne i dżdże. Takich to pięć biegunów nabył pan Zagłoba; prócz
                            tego, dla siebie i towarzyszów, również jak i dla kniaziówny, nabył
                            dostatnie świty kozackie — Rzędzian zajął się jukami, a gdy już wszystko
                            było przewidziane i gotowe, ruszyli w drogę, Bogu i świętemu Mikołajowi,
                            patronowi panien w opiekę przedsięwzięcie oddając.</p>
                        <p>Tak przebranych łatwo było można poczytać za jakichś atamanów kozackich,
                            i zdarzało się często, że ich zaczepiali żołnierze z załóg polskich i
                            straży rozrzuconych hen, aż ku Kamieńcowi — ale tym łatwo legitymował
                            się pan Zagłoba. Jechali czas dłuższy krajem bezpiecznym, bo zajętym
                            przez chorągwie regimentarza Lanckorońskiego, który zbliżał się zwolna
                            ku Barowi, aby na zbierające się tam kupy kozackie mieć oko. Wiedziano
                            już powszechnie, że z układów nic nie będzie, więc wojna wisiała nad
                            krajem, lubo główne siły nie ruszyły się jeszcze. Armiscycyum
                            perejasławskie skończyło się do Zielonych Świątek; wojna podjazdowa nie
                            ustawała naprawdę nigdy, a teraz wzmogła się — i z obu stron czekano
                            tylko hasła. Tymczasem wiosna rozradowała się nad stepem. Stratowana
                            kopytami końskiemi, ziemia pokryła się bisiorem traw i kwiecia wyrosłego
                            z ciał poległych rycerzy. Nad pobojowiskami tkwiły w błękicie skowronki;
                            na wysokościach ciągnęło z krzykiem ptactwo rozmaite; wody rozlane
                            marszczyły się w łuskę błyszczącą, pod ciepłym powiewem wiatru, a
                            wieczorami żaby, pławiące się w ugrzanej fali, do późna w noc wiodły
                            radosne rozhowory.</p>
                        <p>Zdawało się, że sama natura pragnie rany zabliźnić, bóle ukoić, mogiły
                            ukryć pod kwiatami. Jasno było na niebie i ziemi, świeżo, powietrzno,
                            wesoło, a step cały <pb n="303"/>jak malowany, błyszczał nakształt
                            złotogłowia, mienił się jak tęcza, albo pas polski, na którym zręczna
                            robotnica wszystkie barwy wybornie ożeni. Stepy grały od ptactwa — i
                            wiatr chodził po nich szeroki, który suszy wody i śniadość daje twarzom
                            ludzkim.</p>
                        <p>Wtedy to raduje się każde serce i otuchą napełnia się niezmierną — więc
                            też i nasi rycerze takiej otuchy byli pełni. Pan Wołodyjowski śpiewał
                            ustawicznie, a pan Zagłoba przeciągał się na koniu, nadstawiał z
                            lubością pleców na słońcu, i raz, gdy go dobrze zagrzało, rzekł do
                            małego rycerza:</p>
                        <p>— Błogo mi jest, bo prawdę rzekłszy, po miodzie i węgrzynie niemasz jak
                            słońce na stare kości.</p>
                        <p>— Dla wszystkich ono jest dobre — odpowiedział pan Wołodyjowski, gdyż
                            zauważ waćpan, jak nawet animalia lubią się wylegiwać na słońcu.</p>
                        <p>— Szczęście to jest, że w takiej porze jedziemy po kniaziównę — mówił
                            dalej Zagłoba — gdyż w zimie, przy mrozach, trudnoby z dziewczyną
                            uciekać.</p>
                        <p>— Niech ją tylko w ręce dostaniemy, a szelmą jestem, jeżeli nam ją kto
                            odbierze.</p>
                        <p>— Powiem ci, panie Michale — rzekł na to Zagłoba — że jedną mam tylko
                            obawę, a to, żeby, w razie wojny, tatarstwo się w tamtych stronach nie
                            ruszyło i nas nie ogarnęło — bo z kozakami damy sobie rady. Chłopstwu
                            wcale się nie będziemy legitymowali, bo zauważyłeś, że nas za starszych
                            mają, a zaporożcy piernacz szanują i Bohunowe imię tarczą nam
                            będzie.</p>
                        <p>— Znam ja się z Tatary, bo nam w państwie łubniańskim życie na
                            ustawicznym procederze z nimi schodziło, a już ja i Wierszułł, to nigdy
                            nie mieliśmy odpoczynku — odpowiedział pan Michał.</p>
                        <pb n="304"/>
                        <p>— I ja ich znam — rzekł Zagłoba. — Wspominałem ci przecie, jakom między
                            nimi wiele lat spędził i do godności wielkich mogłem dojść; ale żem się
                            nie chciał zbisurmanić, więc musiałem wszystkiego poniechać i jeszcze mi
                            śmierć męczeńską zadać chcieli za to, żem ich najstarszego księdza na
                            wiarę prawdziwą namówił.</p>
                        <p>— A mówiłeś waćpan kiedy indziej, że to było w Galacie.</p>
                        <p>— W Galacie było swoją drogą, a w Krymie swoją. Bo jeżeli myślisz, że się
                            w Galacie świat kończy, to chyba nie wiesz, gdzie pieprz rośnie. Więcej
                            jest synów Beliala, niżeli chrześcijan na tym świecie.</p>
                        <p>Tu wtrącił się do rozmowy Rzędzian:</p>
                        <p>— Nietylko od Tatarów możemy mieć przeszkodę — rzekł — bo nie mówiłem
                            waszmościom, co mnie Bohun powiedział, że tego jaru paskudne potęgi
                            pilnują. Sama ona olbrzymka, która kniaziówny pilnuje, można to jest
                            czarownica z dyabłami w konfidencyi, którzy nie wiem czy jej o nas nie
                            przestrzegają. Mam ci ja wprawdzie kulę, com ją sam na święconą pszenicę
                            lał, gdyż inna się jej nie chwyta, ale oprócz tego upiorzysków tam
                            podobno całe regimenty, które wejścia bronią. Już to głowa ichmościów w
                            tem, żeby mnie co złego nie spotkało, bo zarazby mi nagroda
                            przepadła.</p>
                        <p>— Trutniu jeden! — rzecze pan Zagłoba. — Właśnie też nam w głowie o
                            twojem zdrowiu myśleć. Nie skręci ci dyabeł karku, a choćby i skręcił,
                            to wszystko jedno, bo ty i tak za swoje łakomstwo będziesz potępiony. Za
                            stary ja wróbel, żeby mnie na plewy brać i to sobie zakonotuj, że jeśli
                            Horpyna można czarownica, tom ja możniejszy czarownik, bom się w Persyi
                            ciemnego kunsztu uczył. Ona dyabłom służy, a oni mnie, i mógłbym <pb
                                n="305"/>nimi jako wołami orać — jeno nie chcę, mając zbawienie
                            duszy na uwadze.</p>
                        <p>— To dobrze, mój jegomość, ale na ten raz, to już niech jegomość swojej
                            mocy użyje, bo zawsze lepiej być w bezpieczności.</p>
                        <p>— Ja zaś więcej ufam w naszą dobrą sprawę i Boską opiekę — rzekł
                            Wołodyjowski. — Niechże tam i Horpyny i Bohuna czarci strzegą, a z nami
                            są anieli niebiescy, którym najlepszy piekielny komunik nie dotrzyma, na
                            któren przypadek świętemu Michałowi archaniołowi siedm świec z białego
                            wosku ofiaruję.</p>
                        <p>— To już i ja na jedną się przyłożę — rzekł Rzędzian — żeby mnie
                            jegomość, pan Zagłoba, potępieniem nie straszył.</p>
                        <p>— Pierwszy ja cię do piekła wyprawię — odpowiedział szlachcic — jeśli się
                            pokaże, że miejsca nie wiesz dobrze.</p>
                        <p>— Jakto nie wiem? Byleśmy do Waładynki dojechali, to już z zawiązanemi
                            oczyma trafię. Pojedziemy brzegiem, ku Dniestrowi, a jar będzie po
                            prawej ręce, któren po tem poznamy, że wejście do niego skałą zawalone.
                            Na pierwszy rzut oka wydaje się, że wcale wjechać nie można, ale w skale
                            jest wyrwa, przez którą dwa konie obok siebie przejdą. Jak już tam
                            będziemy, to nam nikt nie umknie, bo to jest jedyny wchód i wychód z
                            jaru, naokoło zaś ściany tak wysokie, że ptak ledwie przeleci.
                            Czarownica morduje ludzi, którzy tam bez pozwoleństwa wchodzą, i jest
                            dużo kościotrupów, ale na to Bohun nie kazał zważać, jeno jechać i
                            krzyczeć: Bohun! Bohun!... Dopieroż ona do nas z przyjaźnią wyjdzie. —
                            Prócz Horpyny, jest tam jeszcze i <pb n="306"/>Czeremis, któren z
                            piszczeli okrutnie strzela. Oboje musimy uśmiercić.</p>
                        <p>— Onego Czeremisa nie mówię, ale babę dość będzie związać.</p>
                        <p>— Zaśby ją tam jegomość związał! Ona taka mocna, że pancerz jak koszulę
                            rozdziera, a podkowa to jeno jej w ręku chrupnie. Chyba jeden pan
                            Podbipięta dałby jej rady, ale nie my. Dajno jegomość pokój, mam ja na
                            nią kulę święconą; — niechże już na tę dyablicę przyjdzie czarna
                            godzina; inaczej leciałaby za nami jak wilczyca, a na kozaków wyła — i
                            pewniebyśmy nietylko panny, ale własnych głów zdrowo nie przywieźli.</p>
                        <p>Na podobnych rozmowach i naradach schodził im czas w drodze. A jechali
                            śpieszno, mijając miasteczka, sioła, chutory i mogiły. Szli na
                            Jarmolince ku Barowi, skąd dopiero mieli się zwrócić ukosem w stronę
                            Jampola i Dniestru. Przechodzili przez te okolice, w których niegdyś
                            Wołodyjowski pobił Bohuna — i pana Zagłobę z jego rąk uwolnił. Trafili
                            nawet do tego samego chutoru i zatrzymali się w nim na noc. Czasem też
                            wypadały im noclegi i pod gołem niebem, w stepie, a wówczas pan Zagłoba
                            urozmaicał je opowiadaniem dawnych swych przygód, tych, które się
                            zdarzały, i takich, które wcale się nie zdarzyły. Ale najwięcej
                            rozmawiano o kniaziównie i o jej przyszłem uwolnieniu z niewoli u
                            czarownicy.</p>
                        <p>Wyjechawszy wreszcie z okolic trzymanych w ryzie przez załogi i chorągwie
                            Lanckorońskiego, weszli w kraj kozaczy, w którym nic nie pozostało się
                            Lachów, bo tych, którzy nie uciekli, wytępiono ogniem i mieczem. Maj
                            skończył się i nastał czerwiec znojny, a oni ledwie trzecią część
                            podróży odbyli, bo droga była <pb n="307"/>daleka i trudna. Na szczęście
                            od strony kozactwa żadne nie groziło im niebezpieczeństwo. Chłopskim
                            watahom nie legitymowali się wcale, bo te najczęściej za starszych
                            zaporoskich ich miały. Wszelako od czasu do czasu pytano ich, coby za
                            jedni byli, a wówczas pan Zagłoba, jeżeli pytającym był niżowy,
                            pokazywał piernacz Bohunów, jeśli zaś zwykły rezun z czerni, to nie
                            zsiadając z konia, kopał go nogą w piersi i obalał na ziemię — inni zaś,
                            patrząc na to, zaraz otwierali im drogę, myśląc, że to nietylko swój
                            jedzie, ale i ktoś bardzo godny, skoro bije. — „Może Krzywonos, Burłaj,
                            albo i sam bat’ko Chmielnicki“.</p>
                        <p>Wielce jednak narzekał pan Zagłoba na sławę Bohuna, bo się zbyt pytaniami
                            o niego uprzykrzali niżowi, przez co i zwłoki w podróży zdarzały się
                            niemałe. I zwykle nie było końca pytaniom: czy zdrów, czy żyje, bo się
                            już wieść o jego śmierci aż pod Jahorlik i porohy rozbiegła. A gdy
                            podróżni opowiadali, że zdrów i wolny i że jego to właśnie są
                            wysłańcami, tedy całowano ich i częstowano; otwierały się im wszystkie
                            serca, a nawet worki, z czego chytry pachołek pana Skrzetuskiego nie
                            omieszkał korzystać.</p>
                        <p>W Jampolu przyjął ich Burłaj, który tu z wojskiem niżowem i czernią na
                            Tatarów budziackich czekał, stary sławny pułkownik. Ten przed laty
                            Bohuna rzemiosła wojennego uczył; na wyprawy czarnomorskie z nim chodził
                            i Synopę na współkę w jednej z takich wypraw zrabowali, więc też kochał
                            go jak syna i wdzięcznie przyjął jego wysłańców, nie okazując
                            najmniejszej nieufności, zwłaszcza, że zeszłego roku Rzędziana przy nim
                            widział. Owszem, dowiedziawszy się, że Bohun żyje i na <pb n="308"
                            />Wołyń zdąża, ucztę z radości wysłańcom wydał i sam się na niej
                            upił.</p>
                        <p>Obawiał się pan Zagłoba, ażeby Rzędzian, podpiwszy, nie wygadał się z
                            czem niepotrzebnem, ale pokazało się, że szczwany jak lis pachołek tak
                            się umiał obracać, że mówiąc prawdę wówczas tylko, gdy ją można było
                            powiedzieć, sprawy przez to nie narażał, a tem większą ufność zyskiwał.
                            Dziwnie jednak było słuchać naszym rycerzom tych rozmów, prowadzonych z
                            jakąś straszliwą szczerością, w których ich nazwiska często się
                            powtarzały.</p>
                        <p>— Słyszeli my — mówił Burłaj — że Bohun w pojedynku usieczon. A nie
                            wiecie wy, kto jego usiekł?</p>
                        <p>— Wołodyjowski, oficer kniazia Jeremy — odpowiedział spokojnie
                            Rzędzian.</p>
                        <p>— Ej, żeby ja go w ręce dostał, zapłaciłby mu ja za naszego sokoła. Ze
                            skóry jaby jego obdarł!</p>
                        <p>Pan Wołodyjowski ruszył na to owsianymi wąsikami i spojrzał na Burłaja
                            takim wzrokiem, jakim chart spogląda na wilka, którego mu nie wolno
                            uchwycić za gardziel, a Rzędzian rzekł:</p>
                        <p>— Dlatego to ja wam mówię, mości pułkowniku, jego nazwisko.</p>
                        <p>— Dyabeł będzie miał prawdziwą pociechę z tego chłopaka! — pomyślał pan
                            Zagłoba.</p>
                        <p>— Ale — mówił dalej Rzędzian — ten nie tyle winien, bo jego sam Bohun
                            wyzwał, nie wiedząc, jaką szablę wyzywa. Inny tam był szlachcic,
                            największy Bohuna wróg, który raz już kniaziównę mu z rąk wydarł.</p>
                        <p>— A to kto taki?</p>
                        <p>— At! stary opój, co się przy naszym atamanie w Czehrynie wieszał i druha
                            dobrego jego udawał.</p>
                        <pb n="309"/>
                        <p>— Będzie on jeszcze wisiał! — wykrzyknął Burłaj.</p>
                        <p>— Kpem jestem, jeżeli temu pokurczowi uszu nie obetnę — mruknął
                            Zagłoba.</p>
                        <p>— Tak go usiekli — prawił Rzędzian — że innego dawnoby już kruki
                            dziobały, ale w naszym atamanie dusza rogata i wyzdrowiał, chociaż do
                            Włodawy ledwie się dowlókł i tamby też pewno rady sobie nie dał, żeby
                            nie my. My jego na Wołyń wyprawili, gdzie nasi górą, a samych tu po
                            dziewczynę wysłał.</p>
                        <p>— Zgubią jego te czarnobrewy — mruknął Burłaj — i ja jemu to dawno
                            przepowiadał A czy to mu nielepiej było poigrać z dziewczyną po kozacku,
                            a potem kamień do szyi i w wodę, jak my na Czarnem morzu robili?</p>
                        <p>Tu ledwie wytrzymał pan Wołodyjowski, tak był w swoim sentymencie dla
                            płci białej zraniony. Zagłoba zaś rozśmiał się i rzekł:</p>
                        <p>— Pewnieby tak lepiej.</p>
                        <p>— Ale wy dobre druhy! — mówił Burłaj — wy jego nie opuścili w potrzebie,
                            a ty mały (tu zwrócił się do Rzędziana), ty najlepszy ze wszystkich, bo
                            ja już ciebie w Czehrynie widział, jak ty naszego sokoła pilnował i
                            hołubił. No! tak i ja wam druh — wy mówcie, czego wam potrzeba,
                            mołojców, czy koni? tak ja wam dam, żeby się wam gdzie z powrotem
                            krzywda nie stała.</p>
                        <p>— Mołojców nam nie potrzeba, mości pułkowniku — odrzekł Zagłoba — bo my
                            swoi ludzie i swoim krajem pojedziemy, a Bóg nie daj złego spotkania, to
                            z wielką watahą gorzej jak z małą, ale konie co najściglejsze, toby się
                            przydały.</p>
                        <p>— Dam wam takie, że ich i bachmaty chanowe nie dogonią.</p>
                        <pb n="310"/>
                        <p>Wtem Rzędzian odezwał się, nie tracąc sposobnej pory:</p>
                        <p>— I hroszi mało nam daw ataman, bo sam ne maw, a za Bracławiem miara owsa
                            talara.</p>
                        <p>— To chody ze mną do komory — rzeki Burłaj.</p>
                        <p>Rzędzian nie dał sobie tego dwa razy powtarzać i zniknął wraz ze starym
                            pułkownikiem za drzwiami, a gdy po chwili ukazał się znowu, radość biła
                            mu z pucułowatego oblicza i siny żupan odymał mu się jakoś na
                            brzuchu.</p>
                        <p>— No, jedźcie z Bogiem — ozwał się stary kozak — a jak dziewczynę
                            weźmiecie, tak wstąpcie do mnie, niech i Bohunową zuzulę zobaczę.</p>
                        <p>— Nie może to być, moście pułkowniku — odrzekł śmiało pachołek — bo ta
                            Laszka okrutnie się stracha i raz się już nożem pchnęła. Boimy się, by
                            jej co złego się nie stało. Lepiej niech już ataman sobie z nią
                            radzi.</p>
                        <p>— Poradzi; nie będzie ona mu się strachała. Laszka biłoruczka! Kozak jej
                            śmierdzi! — mruknął Burłaj. — Jedźcie z Bogiem! niedaleko już macie!</p>
                        <p>Z Jampola niezbyt już było daleko do Waładynki, ale droga trudna, a
                            raczej ustawiczne bezdroże rozpościerało się przed rycerzami, bo w owych
                            czasach tamtejsze okolice były jeszcze pustynią, zrzadka tylko osiadłą i
                            zabudowaną. Szli tedy od Jampola, nieco na zachód, oddalając się od
                            Dniestru, aby iść następnie z biegiem wód Waładynki, ku Raszkowowi, bo
                            tylko tak idąc, można było trafić do jaru. Na niebie bielił się świt,
                            gdyż uczta u Burłaja przeciągnęła się do późnej nocy i pan Zagłoba
                            wyrachował, że przed zachodem słońca nie odnajdą jaru, ale było to mu
                            właśnie na rękę, chciał bowiem po uwolnieniu Heleny zostawić noc za
                            sobą. <pb n="311"/>Tymczasem jadąc, rozmawiali jak dotychczas służyło im
                            we wszystkiem szczęście przez całą drogę, a pan Zagłoba, wspominając im
                            ucztę Burłajową, tak mówił:</p>
                        <p>— Przypatrzcie się jeno, jak to ci kozacy, którzy żyją w bractwie,
                            wspierają się wzajemnie w każdym terminie. Nie mówię o czerni, którą oni
                            pogardzają i dla której, jeżeli dyabeł im pomoże zrzucić naszą
                            zwierzchność, gorszymi jeszcze będą panami; ale w bractwie jeden za
                            drugiego w ogień skoczyć gotowy, nie tak, jak między naszą szlachtą.</p>
                        <p>— Gdzie tam, mój jegomość — odparł na to Rzędzian. — Byłem ja między nimi
                            długo i widziałem, jako się między sobą, niby wilki, zażerają, a gdyby
                            Chmielnickiego nie stało, który ich to siłą, to polityką w ryzie trzyma,
                            wnetby się ze szczętem pozażerali. Ale ten Burłaj, to jest wielki między
                            nimi wojownik i sam Chmielnicki jego szanuje.</p>
                        <p>— Ale ty pewnie już masz dla niego kontempt, bo ci się obedrzeć pozwolił.
                            Ej Rzędzian, Rzędzian! Nie umrzesz ty własną śmiercią!</p>
                        <p>— Co komu pisano, mój, jegomość; wszakże nieprzyjaciela w pole wywieść
                            chwalebna to jest rzecz i Bogu miła.</p>
                        <p>— To też nie to ci się gani, ale twoją chciwość. Chłopski to sentyment,
                            szlachcica niegodny, za który pewnie będziesz potępiony.</p>
                        <p>— Nie pożałuję ja na świecę do kościoła, jak mi się uda zarobić, aby też
                            i Pan Bóg miał ze mnie korzyść i nadal mnie błogosławił; a że rodzicieli
                            wspomagam, to nie grzech.</p>
                        <p>— Co za szelma na cztery nogi kuta! — wykrzyknął, zwracając się do
                            Wołodyjowskiego, pan Zagłoba. — <pb n="312"/>Myślałem, że razem ze mną i
                            fortele moje pójdą do trumny, ale widzę, że to frant jeszcze większy.
                            Toż my przez chytrość tego pachołka uwolnimy naszą kniaziównę od
                            Bohunowej niewoli, za Bohunowem pozwoleniem i na Burłajowych koniach.
                            Widziałże kto kiedy podobną rzecz? A na pozór trzech groszybyś za tego
                            pachołka nie dał.</p>
                        <p>Rzędzian uśmiechnął się z zadowoleniem i odrzekł:</p>
                        <p>— Albo to nam będzie źle, mój jegomość?</p>
                        <p>— Udałeś mi się i żeby nie twoja chciwość, tobym cię do służby wziął; ale
                            skoroś Burłaja tak w pole wywiódł, już ci to, żeś mnie nazwał opojem,
                            przebaczam.</p>
                        <p>— To nie ja tak jegomości nazwałem, jeno Bohun.</p>
                        <p>— Bóg go też skarał — odrzekł Zagłoba.</p>
                        <p>Na takich rozmowach zeszedł im ranek, ale gdy już słońce wytoczyło się
                            wysoko na sklep niebieski, chwyciła ich powaga, bo za kilka godzin mieli
                            ujrzeć Waładynkę. Po długiej podróży byli nakoniec u celu, ale niepokój,
                            naturalny w podobnych wypadkach, wkradł im się do serc. Żyje-li jeszcze
                            Helena? A jeżeli żyje, to czy znajdą ją w jarze? Horpyna mogła ją
                            wywieźć, lub może ją w ostatniej chwili ukryć gdzieś w nieznanych
                            rozpadlinach jaru, albo uśmiercić. Przeszkody nie były jeszcze
                            przezwyciężone, niebezpieczeństwa wszystkie nie minęły. Mieli wprawdzie
                            wszystkie znaki, po których Horpyna powinna była ich rozeznać, jako
                            Bohunowych wysłańców, pełniących jego wolę — ale nuż dyabły lub duchy ją
                            ostrzegą? Tego obawiał się najwięcej Rzędzian, a i pan Zagłoba, choć się
                            miał za biegłego w ciemnym kunszcie, nie myślał o tem bez niepokoju. W
                            takim bowiem razie zastaliby jar pusty, ale co gorsza, kozaków z
                            Raszkowa, ukrytych w nim na zasadzce. Serca biły im coraz <pb n="313"
                            />mocniej, a gdy wreszcie po kilku jeszcze godzinach drogi, z wysokiej
                            krawędzi jaru ujrzeli błyszczącą zdala wstążkę wody, pucułowata twarz
                            Rzędziana przybladła trochę.</p>
                        <p>— To Waładynka! — rzekł przyciszonym głosem.</p>
                        <p>— Już? — pytał równie cicho Zagłoba. — Jak my to już blizko...</p>
                        <p>— Oby nas tylko Bóg ustrzegł! — odparł Rzędzian. — Mój jegomość, niechno
                            jegomość pocznie zaklęcia, bo okrutnie się boję.</p>
                        <p>— Głupstwo zaklęcia! Przeżegnamy rzekę i czeluście — to lepiej
                            pomoże.</p>
                        <p>Pan Wołodyjowski najspokojniejszy był ze wszystkich, ale milczał;
                            obejrzał tylko starannie pistolety i podsypał na nowo, poczem zmacał,
                            czy szabla lekko wychodzi z pochwy.</p>
                        <p>— Mam i ja kulę święconą w tym oto pistolecie — rzekł Rzędzian. — W imię
                            Ojca i Syna i Ducha Świętego! ruszajmy!</p>
                        <p>— Ruszajmy, ruszajmy!</p>
                        <p>Po niejakim czasie znaleźli się nad brzegiem rzeczki i zwrócili konie w
                            kierunku jej biegu. Tu pan Wołodyjowski zatrzymał ich na chwilę i
                            rzekł:</p>
                        <p>— Niech Rzędzian weźmie piernacz, bo jego czarownica zna, i niechże
                            pierwszy z nią paktuje, żeby się nas nie przestraszyła i nie uciekła w
                            jaką czeluść z kniaziówną.</p>
                        <p>— Ja pierwszy nie pojadę, róbcie waszmościowie co chcecie — rzekł
                            Rzędzian.</p>
                        <p>— To jedź, trutniu, na ostatku.</p>
                        <p>To powiedziawszy, pan Wołodyjowski ruszył pierwszy, za nim jechał pan
                            Zagłoba, a w końcu z powodnymi końmi cłapał Rzędzian, oglądając się
                            niespokojnie na <pb n="314"/>wszystkie strony. Kopyta końskie szczękały
                            po kamieniach, naokół panowała głucha cisza pustyni, jeno szarańcze i
                            koniki polne, ukryte w rozpadlinach i szparach, sykały głośno, bo dzień
                            był znojny, chociaż słońce zeszło już znacznie z południa. Jeźdźcy
                            nadjechali nakoniec na wzgórze, okrągłe, jak przewrócona tarcza
                            rycerska, nad którem rozpadające się i zwietrzałe od słońca skały
                            tworzyły kształty podobne do rumowisk, do zwalisk domów i wież
                            kościelnych; myślałbyś: zamek lub miasto zburzone wczoraj przez
                            nieprzyjaciela. Rzędzian spojrzał i trącił pana Zagłobę.</p>
                        <p>— To wraże uroczyszcze — rzekł — poznaję z tego, co mnie Bohun
                            powiedział. Tędy w nocy nikt żywy nie przejdzie.</p>
                        <p>— Jeśli nie przejdzie, to może przejedzie — odparł Zagłoba. — Tfu! co za
                            jakiś przeklęty kraj. Ale że przynajmniej na dobrej jesteśmy drodze!</p>
                        <p>— To już niedaleko! — rzekł Rzędzian,</p>
                        <p>— Chwała Bogu — odpowiedział pan Zagłoba i myśl jego uniosła się ku
                            kniaziównie.</p>
                        <p>Było mu jakoś dziwnie na duszy i widząc te dzikie brzegi Waładynki, tę
                            pustynię i głuszę, prawie nie wierzył sobie, żeby kniaziówna mogła być
                            tak blizko — ona, dla której tyle przygód i niebezpieczeństw przebył, i
                            którą tak pokochał, że gdy przyszła wieść o jej śmierci, to sam nie
                            wiedział, co robić z życiem i starością. Ale z drugiej strony, człowiek
                            oswaja się nawet z nieszczęściem, pan Zagłoba zaś przez tyle czasu zżył
                            się z myślą, że ona porwana, daleko i w Bohunowej mocy, iż teraz nie
                            śmiał sobie powiedzieć: oto już nadchodzi koniec tęsknoty, koniec
                            poszukiwań, nadchodzi czas pomyślności i spokoju. Przytem i inne pytania
                            cisnęły <pb n="315"/>mu się do głowy: co też ona powie, gdy go ujrzy?
                            Zali się we łzach nie rozpłynie? Bo ten ratunek po tak długiej i
                            ciężkiej niewoli spadnie na nią jak piorun niespodzianie. Bóg ma swoje
                            dziwne drogi — myślał Zagłoba — i tak potrafi wszystko powiązać, że z
                            tego jest tryumf cnocie, a zawstydzenie nieprawościom. Bóg to oddał
                            naprzód Rzędziana w ręce Bohuna, a potem uczynił z nich przyjaciół. Bóg
                            to sprawił, że wojna, sroga matka, odwołała dzikiego atamana z tych
                            pustkowi, do których łup swój jak wilk uniósł. Bóg później wydał go w
                            ręce Wołodyjowskiego i znowu zetknął z Rzędzianem — i tak się wszystko
                            ułożyło, że teraz ot, gdy tam Helena resztę nadziei może traci — i już
                            znikąd nie spodziewa się pomocy — pomoc tuż! „Kończy się twoje płakanie,
                            córuchno moja — myślał dalej Zagłoba — i niezadługo przyjdzie na cię
                            radość niezmierna. Oj! a będzież ona wdzięczna, będzie rączki składała!
                            a dziękowała!“</p>
                        <p>Tu stanęła dziewczyna panu Zagłobie w oczach jakoby żywa — i rozczulił
                            się szlachcic okrutnie i pogrążył się całkiem w zamyśleniu o tem, co to
                            za chwilę się zdarzy?</p>
                        <p>Wtem Rzędzian pociągnął go z tyłu za rękaw:</p>
                        <p>— Jegomość!</p>
                        <p>— A co? — spytał Zagłoba, niekontent, iż mu przerwano bieg myśli.</p>
                        <p>— Czy jegomość widział? Wilk pomknął przed nami.</p>
                        <p>— To i cóż?</p>
                        <p>— A czy to tylko był wilk?</p>
                        <p>— Całujże go w nos.</p>
                        <p>W tej chwili Wołodyjowski zatrzymał konia.</p>
                        <p>— Czyśmy drogi nie zmylili? — pytał — bo to jużby powinno być.</p>
                        <pb n="316"/>
                        <p>— Nie! — odrzekł Rzędzian — tak jedziemy, jak Bohun mówił. Dałby Bóg,
                            ażeby to już było po wszystkiem.</p>
                        <p>— Będzie niedługo, jeżeli dobrze jedziemy.</p>
                        <p>— Chciałem też jeszcze waszmościów prosić, aby, jak będę gadał z
                            czarownicą, na owego Czeremisa uważać; wielki to ma być paskudnik, ale
                            podobno z rusznicy okrutnie strzela.</p>
                        <p>— Nie bój się — jazda!</p>
                        <p>Zaledwie ujechali kilkadziesiąt kroków, konie poczęły tulić uszy i
                            chrapać. Na Rzędzianie skóra zmieniła się w jaszczur, bo spodziewał się,
                            że lada chwila, z za załomu skały, rozlegnie się wycie upiora, lub
                            wytoczy się jaki kształt szkaradny a nieznany — ale pokazało się, że
                            konie chrapały tylko dlatego, że przechodziły tuż koło legowiska owego
                            wilka, który tak poprzednio zaniepokoił pachołka. Naokół była cisza;
                            nawet szarańcze przestały ksykać, bo już i słońce schyliło się na drugą
                            stronę nieba. Rzędzian przeżegnał się i uspokoił.</p>
                        <p>Nagle Wołodyjowski wstrzymał konia.</p>
                        <p>— Widzę jar — rzekł — do którego gardziel skałą zatkana, a w skale
                            wyrwa.</p>
                        <p>— W imię Ojca i Syna i Ducha — szepnął Rzędzian — to tu!</p>
                        <p>— Za mną! — skomenderował pan Michał, skręcając konia.</p>
                        <p>Po chwili stanęli u wyrwy i przejechali jakby pod sklepieniem kamiennem.
                            Otworzył się przed nimi jar głęboki, gęsto zarośnięty po bokach,
                            rozsuwający się w dali w obszerną półkolistą równinkę, obwiedzioną jakby
                            olbrzymi murami.</p>
                        <pb n="317"/>
                        <p>Rzędzian począł wołać, ile mu sił w piersiach starczyło:</p>
                        <p>— Bo-hun! Bo-hun! Bywaj wiedźmo! bywaj! Bohun! Bohun!</p>
                        <p>Zatrzymali konie i stali przez czas jakiś w milczeniu, poczem pachołek
                            znów jął wołać:</p>
                        <p>— Bohun! Bohun!</p>
                        <p>Zdala doszło szczekanie psów.</p>
                        <p>— Bohun! Bohun!...</p>
                        <p>Na lewym zrębie lasu, na który padały czerwone i złote promienie słońca,
                            poczęły szeleścić gęste krzewy głogu i dzikiej śliwiny i po chwili
                            ukazała się, niemal na samym szczycie stoku, jakaś postać ludzka, która,
                            przechyliwszy się i przykrywszy ręką oczy, wpatrywała się pilnie w
                            przybyłych.</p>
                        <p>— To Horpyna! — rzekł Rzędzian, i zwinąwszy dłonie koło ust, począł po
                            raz trzeci wołać:</p>
                        <p>— Bohun! Bohun!</p>
                        <p>Horpyna poczęła schodzić i idąc, wyginała się w tył dla równowagi Szła
                            szybko, a za nią toczył się jakiś mały, krępy człowieczek, z długą
                            turecką rusznicą w ręku; krze łamały się pod potężnemi stopami wiedźmy,
                            kamienie spadały z pod nich, hucząc, na dno jaru i tak przechylona, w
                            czerwonych blaskach, wydawała się istotnie jakąś olbrzymią,
                            nadprzyrodzoną istotą.</p>
                        <p>— Kto wy? — rzekła wielkim głosem, stanąwszy na dnie.</p>
                        <p>— Jak się masz, basetlo? — rzekł Rzędzian, któremu na widok ludzi, nie
                            duchów, wróciła cała zwykła flegma.</p>
                        <p>— Ty, sługa Bohunów? ty! poznaję cię! Ty mały! a ci, co za jedni?</p>
                        <pb n="318"/>
                        <p>— Druhy Bohunowi.</p>
                        <p>— Kraśna wiedźma — mruknął pod wąsikami pan Michał.</p>
                        <p>— A poco wy tu przyjechali?</p>
                        <p>— Masz tu piernacz, nóż i pierścień — wiesz co to znaczy?</p>
                        <p>Olbrzymka wzięła znaki do ręki i poczęła je pilnie rozpatrywać, poczem
                            rzekła.</p>
                        <p>— Te same są! wy po kniaziównę?</p>
                        <p>— Tak jest. A zdrowa ona?</p>
                        <p>— Zdrowa. A czemu to Bohun sam nie przyjechał?</p>
                        <p>— Bohun ranny.</p>
                        <p>— Ranny? ja to we młynie widziała.</p>
                        <p>— Jeżeliś widziała, to czego pytasz? Łżesz, waltornio! — rzekł poufale
                            Rzędzian.</p>
                        <p>Wiedźma pokazała w uśmiechu białe jak u wilka zęby i złożywszy dłoń w
                            kułak, szturchnęła pod bok Rzędziana.</p>
                        <p>— Ty, mały, ty!</p>
                        <p>— Pójdziesz precz!</p>
                        <p>— Nie daruj! pocałuj! hu! A kiedy weźmiecie kniaziównę?</p>
                        <p>— Zaraz, jeno koniom odpoczniemy.</p>
                        <p>— To bierzcie! pojadę i ja z wami.</p>
                        <p>— A ty poco?</p>
                        <p>— Memu bratu śmierć pisana. Jego Lachy na pal wsadzą. Pojadę z wami.</p>
                        <p>Rzędzian pochylił się w kulbace, niby dla łatwiejszej rozmowy z
                            olbrzymką, i ręka jego spoczęła nieznacznie na kolbie pistoletu.</p>
                        <p>— Czeremis, Czeremis! — rzekł, pragnąc zwrócić uwagę swych towarzyszów na
                            karła.</p>
                        <pb n="319"/>
                        <p>— Poco ty jego wołasz? on ma język urżnięty.</p>
                        <p>— Ja jego nie wołam, jeno się jego urodzie dziwuję. Ty jego nie
                            odjedziesz — on twój mąż.</p>
                        <p>— On mój pies.</p>
                        <p>— I was tylko dwoje w jarze?</p>
                        <p>— Dwoje — kniaziówna trzecia!</p>
                        <p>— To dobrze. Ty jego nie odjedziesz.</p>
                        <p>— Pojadę z wami, mówiłam ci.</p>
                        <p>— A ja ci mówię, że zostaniesz.</p>
                        <p>W głosie pachołka było coś takiego, że olbrzymka odwróciła się na miejscu
                            z twarzą niespokojną: bo podejrzenie wstąpiło jej nagle w duszę.</p>
                        <p>— Szczo ty? — rzekła.</p>
                        <p>— Ot szczo ja! — odparł Rzędzian i huknął jej między piersi z pistoletu
                            tak z blizka, że dym zakrył ją na chwilę zupełnie.</p>
                        <p>Horpyna cofnęła się w tył z rozkrzyżowanemi rękoma; oczy wylazły jej na
                            wierzch głowy, jakieś nieludzkie skrzeczenie wyszło jej z gardzieli,
                            zachwiała się i padła na wznak jak długa.</p>
                        <p>W tej samej chwili pan Zagłoba ciął Czeremisa szablą przez głowę, aż kość
                            zgrzytnęła pod ostrzem; potworny karzeł nie wydał ani jęku, tylko zwinął
                            się w kłębek jak robak i począł drgać, palce zaś u jego rąk otwierały
                            się i zamykały naprzemian, nakształt pazurów konającego rysia.</p>
                        <p>Zagłoba obtarł połą od żupana dymiącą szablę, a Rzędzian skoczył z konia
                            i chwyciwszy kamień, rzucił go na szerokie piersi Horpyny, następnie
                            począł szukać czegoś za pazuchą.</p>
                        <p>Olbrzymie ciało wiedźmy kopało jeszcze ziemię nogami, konwulsya
                            wykrzywiła jej straszliwie twarz, na <pb n="320"/>wyszczerzonych zębach
                            osiadła krwawa piana, a z gardła wychodziło głuche chrapanie.</p>
                        <p>Tymczasem pachołek dobył z zanadrza kawałek kredy święconej, naznaczył
                            nią krzyż na kamieniu i rzekł:</p>
                        <p>— Teraz nie wstanie.</p>
                        <p>Poczem wskoczył na kulbakę.</p>
                        <p>— W konie! — skomenderował pan Wołodyjowski.</p>
                        <p>Pomknęli i biegli jak wicher wzdłuż krynicy biegnącej środkiem jaru;
                            minęli dęby rozrzucone zrzadka po drodze i oczom ich ukazała się chata:
                            dalej wysoki młyn, którego wilgotne koło błyszczało, jak czerwona
                            gwiazda w promieniach słońca. Pod chatą dwa czarne, ogromne psy,
                            uwiązane na postronkach przy węgłach, rwały się ku nadjeżdżającym,
                            szczekając z wściekłością i wyjąc. Pan Wołodyjowski jechał pierwszy i
                            pierwszy doleciał; z konia zeskoczył, a następnie dobiegłszy do drzwi
                            wchodowych, kopnął je nogą i wpadł do sieni... brzęcząc szablą.</p>
                        <p>W sieni na prawo, przez otwarte drzwi, widać było obszerną izbę, pełną
                            wiórów, z ogniskiem ułożonem w środku, napełnioną dymem; na lewo drzwi
                            były zamknięte. „Tam ona musi być!“ — pomyślał pan Wołodyjowski — i
                            skoczył ku nim.</p>
                        <p>Szarpnął, otworzył — wpadł na próg i w progu stanął jak wryty.</p>
                        <p>W głębi izby, ręką oparta o krawędź łoża, stała Helena Kurcewiczówna,
                            blada, z rozpuszczonym na plecy i ramiona włosem, a przerażone jej oczy,
                            utkwione w Wołodyjowskiego, pytały: ktoś ty jest? czego tu chcesz? — bo
                            nigdy przedtem nie widziała małego rycerza — on zaś zdumiał się na widok
                            tej piękności i tej <pb n="321"/>komnaty, pokrytej aksamitami i
                            złotogłowiem. Nakoniec przyszedł do słowa i rzekł pośpiesznie:</p>
                        <p>— Nie bój się waćpanna, my Skrzetuskiego przyjaciele!</p>
                        <p>Wówczas kniaziówna rzuciła się na kolana.</p>
                        <p>— Ratujcie mnie! — wołała, składając ręce.</p>
                        <p>Ale w tej samej chwili wpadł pan Zagłoba, trzęsący się, czerwony,
                            zdyszany.</p>
                        <p>— To my! — krzyczał — to my z pomocą!</p>
                        <p>Usłyszawszy te słowa i ujrzawszy znajomą twarz, kniaziówna przechyliła
                            się jak kwiat podcięty, ręce jej opadły, oczy pokryły się frendzlistemi
                            zasłonami i zemdlała.</p>
                    </div>
          <!--          <trailer>KONIEC TOMU TRZECIEGO.</trailer>
         -->           
                </div>
            </div>
            <div type="part">
                <head>Tom IV</head>
                <pb n="009"/>
                <div type="chapter">
                    <head>ROZDZIAŁ I.</head>
                    <p>Zaledwie koniom wypocząwszy, uciekali tak śpiesznie, że gdy księżyc wytoczył
                        się na step, byli już w okolicach Studenki za Waładynką. Naprzód jechał pan
                        Wołodyjowski, pilnie się na wszystkie strony rozglądając — za nim Zagłoba
                        obok Heleny, a pochód zamykał Rzędzian, prowadzący konie juczne i dwa
                        powodowe, których ze stajni Horpyny zabrać nieomieszkał. Zagłobie nie
                        zamykały się usta, bo też istotnie i miał co opowiadać kniaziównie, która,
                        zamknięta w dzikim jarze, o świecie nie wiedziała. Opowiadał jej więc, jak
                        jej od początku szukali, jak Skrzetuski aż do Perejasławia chodził szukać
                        Bohuna, o którego posiekaniu nie wiedział, jak wreszcie Rzędzian tajemnicę
                        jej ukrycia od atamana wydostał i takową do Zbaraża przywiózł.</p>
                    <p>— Boże miłosierny — mówiła Helena, podnosząc ku księżycowi swoją śliczną,
                        bledziuchną twarz — to pan Skrzetuski aż za Dniepr po mnie chodził?</p>
                    <p>— Do Perejasławia, jak ci to powtarzam. I pewnie byłby tu razem z nami
                        przybył, gdyby nie to, żeśmy czasu posyłać po niego nie mieli, chcąc zaraz
                        iść ci z pomocą. Nic on jeszcze nie wie o twojem ocaleniu i za duszę twoją
                        codzień się modli — ale już go nie żałuj. <pb n="010"/>Niechże się jeszcze
                        jakiś czas pomartwi, gdy taka czeka go nagroda.</p>
                    <p>— A ja myślałam, że wszyscy o mnie zapomnieli, i jeno o śmierć Boga
                        prosiłam.</p>
                    <p>— Nietylkośmy o tobie nie zapomnieli, aleśmy przez wszystek czas nad tem
                        tylko deliberowali, jakby to ci przyjść z pomocą. Aż dziw pomyśleć! bo że
                        tam ja głowę suszyłem i Skrzetuski, to i słuszna, ale oto ten rycerz, który
                        przed nami jedzie, z równąż ochotą nie szczędził ni pracy, ni ręki.</p>
                    <p>— Niechże jemu Bóg to nagrodzi!</p>
                    <p>— Już wy to oboje widać macie, że ludzie do was lgną, ale Wołodyjowskiemu
                        naprawdę wdzięczność winnaś, bo jakom rzekł, takeśmy we dwóch spłatali
                        Bohuna, jak szczupaka.</p>
                    <p>— Wiele mnie pan Skrzetuski jeszcze w Rozłogach o panu Wołodyjowskim, jako o
                        najlepszym swym przyjacielu, powiadał...</p>
                    <p>— I słusznie uczynił. Wielka to jest dusza w małem ciele. Teraz on jakoś
                        zgłupiał, bo go widać twoja gładkość odurzyła, ale poczekaj, niech się jeno
                        oswoi i przyjdzie do siebie! Siłaśmy z nim na elekcyi dokazywali.</p>
                    <p>— To jest nowy król?</p>
                    <p>— I tegoś niebogo nie wiedziała w owej przeklętej pustyni? Jakto! Jan
                        Kazimierz, jeszcze zeszłej jesieni obran, już ósmy miesiąc panuje. Wielka
                        teraz będzie z hultajstwem wojna, ale daj Boże, żeby szczęśliwa, gdy księcia
                        Jeremiego spostponowali, a obrali innych, którzy do tego zdatni, jak ja do
                        żeniaczki.</p>
                    <p>— A pan Skrzetuski pójdzie na wojnę?</p>
                    <p>— Szczery to żołnierz i nie wiem, czy tego <pb n="011"/>dokażesz, żeby nie
                        poszedł. Już to my obaj jednacy! Kiedy to proch nas zaleci, żadna siła nas
                        nie utrzyma. Oj! daliśmy się hultajom obaj zeszłego roku dobrze we znaki.
                        Nocyby nie starczyło, gdybym ci chciał wszystko, tak właśnie jak było,
                        opowiadać. Pewnie, że pójdziemy, ale już z lekkiem sercem, bo to grunt,
                        żeśmy ciebie nieboże odnaleźli, bez której nam się życie przykrzyło.</p>
                    <p>Kniaziówna pochyliła swoją słodką twarz ku Zagłobie.</p>
                    <p>— Nie wiem za coś mnie waćpan pokochał, ale już pewnie nie kochasz mnie
                        więcej, niż ja waćpana.</p>
                    <p>Zagłoba począł sapać z zadowolenia.</p>
                    <p>— Także mnie to miłujesz?</p>
                    <p>— O, jako żywo!</p>
                    <p>— Bógże ci zapłać, bo mi będzie starość lżejsza. Nieraz się tam jeszcze
                        podwiki za człowiekiem oglądają, co i w Warszawie w czasie elekcyi bywało.
                        Wołodyjowski świadek! Ale nic mi już po amorach i naprzekór krwi gorącej,
                        chętnie ojcowskim sentymentem będę się kontentował.</p>
                    <p>Nastało milczenie, jeno konie poczęły parskać silnie jeden za drugim, na
                        pomyślną dla podróżnych wróżbę.</p>
                    <p>— Zdrów! zdrów! — odpowiadali jeźdźcy.</p>
                    <p>Noc była jasna. Księżyc coraz wyżej wypływał na niebo, nabite migotliwemi
                        gwiazdami, i stawał się coraz mniejszy, bledszy. Utrudzone bachmaty zwolniły
                        kroku, a i jadących poczęło ogarniać znużenie. Wołodyjowski pierwszy
                        wstrzymał konia.</p>
                    <p>— Czasby spocząć — rzekł. — Brzask już niedługo.</p>
                    <p>— Czas! — powtórzył Zagłoba. — Już mi się ze snu zdaje, że mój koń ma dwa
                        łby.</p>
                    <pb n="012"/>
                    <p>Jednakże przed odpoczynkiem, Rzędzian pomyślał o wieczerzy; rozpalił więc
                        ogień, a następnie zdjąwszy z konia biesagi, począł z nich wydobywać zapasy,
                        w które się był u Burłaja w Jampolu jeszcze zaopatrzył, jako to: chleb z
                        kukurudzy, zimne mięsiwa, bakalie i wino wołoskie. Na widok dwóch worków
                        skórzanych, dobrze płynem wydętych, które wydawały odgłos bełkocący i
                        słodki, pan Zagłoba zapomniał o śnie — inni też chętnie zabrali się do
                        jedzenia i jedli. Starczyło dla wszystkich obficie, a gdy mieli już dosyć,
                        pan Zagłoba obtarł połą usta i rzekł:</p>
                    <p>— Do śmierci nie przestanę powtarzać: dziwne są sądy boże! Otoś jest wolna,
                        moja mościa panno, a my ucieszeni siedzim sobie tutaj sub Jove i winko
                        Burłaja popijamy. Nie powiem, żeby węgrzyn nie był lepszy, bo to skórą
                        pachnie, ale w drodze i ono się przygodzi.</p>
                    <p>— Jednemu się nie mogę wydziwić — rzekła Helena — że Horpyna zgodziła się
                        mnie wydać waćpanom tak łatwo.</p>
                    <p>Pan Zagłoba począł spoglądać na Wołodyjowskiego, następnie na Rzędziana, i
                        mrugać mocno.</p>
                    <p>— Zgodziła się, bo musiała. Zresztą, niema co ukrywać, bo nie wstyd, żeśmy
                        ich oboje, z Czeremisem, zgładzili.</p>
                    <p>— Jakto? — pytała z przestrachem kniaziówna.</p>
                    <p>— A toś nie słyszała wystrzałów?</p>
                    <p>— Słyszałam, alem myślała, że to Czeremis strzela.</p>
                    <p>— Nie Czeremis to był, ale ten tu pachołek, który na wylot czarownicę
                        przestrzelił. Dyabeł w nim siedzi, na to zgoda, ale nie mógł inaczej
                        postąpić, bo czarownica, nie wiem, czy wiedząc coś, czy tak sobie z
                        determinacyi, naparła się jechać z nami. Trudnoż było na <pb n="013"/>to
                        pozwolić, bo zarazby się obejrzała, że nie do Kijowa jedziemy. Ustrzelił ci
                        ją tedy, ustrzelił, a ja tego Czeremisa zaciukałem. Prawdziwe to monstrum
                        afrykańskie i myślę, że Bóg mi tego za złe nie poczyta. Musi być i w piekle
                        z niego powszechna abominacya. Przed samym odjazdem z jaru, pojechałem
                        naprzód i poodciągałem ich trochę na stronę, żebyś się widoku trupów nie
                        przelękła, lub za zły omen sobie tego nie poczytała.</p>
                    <p>Na to kniaziówna:</p>
                    <p>— Za wielu ja już, bliższych sobie, nieżywemi w tych okropnych czasach
                        widziałam, abym się miała bać widoku zamordowanych, ale przecie wolałabym
                        krwi za sobą nie zostawiać, żeby nas Bóg za nią nie pokarał.</p>
                    <p>— Nie rycerska też to była sprawa — rzekł szorstko Wołodyjowski — do której
                        nie chciałem ręki przyłożyć.</p>
                    <p>— Co tam, mój jegomość, deliberować — rzekł Rzędzian — kiedy inaczej być nie
                        mogło. Żebyśmy to kogo dobrego starli, to jeszcze nie mówię, ale
                        nieprzyjaciół Boga wolno, a ja to przecie sam widział, że ta czarownica z
                        dyabłami w komitywę wchodziła. Nie tego mnie też żal!</p>
                    <p>— A czegóż to imć pan Rzędzian żałuje? — pytała kniaziówna.</p>
                    <p>— Bo tam są zakopane pieniądze, o których mi Bohun powiedział, a
                        waszmościowie tak pilili, że nie starczyło czasu odkopać, choć miejsce koło
                        młyna wiedziałem dobrze. Serce mi się też krajało, że trzeba było tyle
                        dobroci wszelakiej w tamtej komnacie, co to w niej panna mieszkała,
                        ostawić.</p>
                    <p>— Obaczno, jakiego będziesz miała sługę — mówił <pb n="014"/>do kniaziówny
                        Zagłoba. — Z wyjątkiem swego pana, z samego onby dyabła skórę zdarł, żeby
                        sobie kołnierz z niej uczynić.</p>
                    <p>— Da Bóg, nie będzie imć pan Rzędzian na moją niewdzięczność narzekał —
                        odpowiedziała Helena.</p>
                    <p>— Dziękuję pokornie jejmość pannie! — rzekł, całując ją w rękę, pachołek.</p>
                    <p>Przez ten czas Wołodyjowski siedział milczący, jeno wino z bukłaka popijał i
                        marsem nadrabiał, aż to niezwykłe mu milczenie zwróciło uwagę Zagłoby.</p>
                    <p>— A pan Michał — rzekł — ledwie kiedy jakie słowo puści. (Tu stary zwrócił
                        się do kniaziówny). Nie mówiłżem ci, że mu twoja gładkość rozum i mowę
                        odejmuje?</p>
                    <p>— Przespałbyś się waćpan lepiej przededniem! — odparł zmieszany rycerz i
                        począł wąsikami mocno ruszać, tak właśnie, jak zając, gdy sobie chce dodać
                        fantazyi.</p>
                    <p>Ale stary szlachcic miał słuszność. Nadzwyczajna piękność kniaziówny trzymała
                        małego rycerza jakoby w ciągłem odurzeniu. Patrzył na nią, patrzył, a w
                        duchu się pytał: żali to może być, by taka po ziemi chodziła? Wiele on
                        bowiem piękności w życiu widział — piękna była panna Anna i panna Barbara
                        Zbarazkie, urodziwa nad podziw i Anusia Borzobohata — rzęsista była i panna
                        Żukówna, do której się Roztworowski zaleca, i Wierszułłowa Skoropadzka i
                        Bohowitynianka, ale żadna z nich nie mogła się równać z tym cudnym kwiatem
                        stepowym. Wobec tamtych bywał pan Wołodyjowski i ochoczy i mowny, a teraz,
                        gdy spoglądał na te oczy aksamitne, słodkie a mdlejące, na te jedwabne ich
                        zasłony, których cień padał aż na jagody, na ten włos rozsypany, jakby <pb
                            n="015"/>kwiat hyacentowy, po ramionach i plecach — na strzelistość
                        postaci, na pierś wypukłą i tchnieniem lekko kołysaną, od której biło ciepło
                        lube, na te wszystkie białości liliowe i róże a maliny ust — gdy na to
                        wszystko spoglądał pan Wołodyjowski, wówczas po prostu języka w gębie
                        zapominał i, co najgorsza, że się sobie wydawał niezgrabny, głupi, a
                        zwłaszcza mały, ale to tak mały, że aż śmieszny. „To jest księżna, a ja
                        żaczek!“ — myślał sobie z pewną goryczą i radby był, żeby się jaka przygoda
                        zdarzyła, żeby z ciemności ukazał się jaki olbrzym, bo dopiero wówczas
                        pokazałby biedny pan Michał, że nie taki to on mały, jak się wydaje.
                        Drażniło go i to, że pan Zagłoba, kontent widocznie, że córuchna jego tak
                        oczy ludzkie rwie, krząkał co chwila i już podrwiwać zaczynał i oczami
                        okrutnie mrugał.</p>
                    <p>A tymczasem ona siedziała przed ogniskiem, różowym płomieniem i białym
                        miesiącem oświetlona, słodka, spokojna i coraz piękniejsza.</p>
                    <p>— Przyznaj, panie Michale — mówił nazajutrz rano Zagłoba, gdy się na chwilę
                        sami znaleźli — że drugiej takiej dziewki nie masz w całej Rzeczypospolitej.
                        Jeżeli mi taką drugą pokażesz, pozwolę ci się nazwać szołdrą i imparitatem
                        sobie zadać.</p>
                    <p>— Tego ja waćpanu nie neguję — odrzekł mały rycerz. — Specyał to jest i
                        raryter, jakiego dotychczas nie oglądałem, gdyż nawet i owe figury bogiń,
                        tak właśnie z marmuru udane, jakoby żywe, któreśmy w pałacu Kazanowskich
                        widzieli, nie mogą wejść z nią w paragon. Nie dziwno mi teraz, że najlepsi
                        mężowie za łby o nią chodzą — bo warto.</p>
                    <p>— A co? a co? — mówił Zagłoba. — Dalibóg niewiadomo, kiedy gładsza, rano czy
                        wieczór? bo ona <pb n="016"/>ciągle w takowej ozdobie jak róża chodzi.
                        Powiadałem ci, że to i ja kiedyś nadzwyczajnej byłem urody — ale już jej
                        musiałbym i wówczas ustąpić, choć inni mówią, że do mnie kubek w kubek
                        podobna.</p>
                    <p>— Idźże waszmość do licha! — zakrzyknął mały rycerz.</p>
                    <p>— Nie gniewaj się, panie Michale, bo już i tak marsem nadrabiasz. Spoglądasz
                        na nią jak kozieł na kapustę, a ciągle się marszczysz; przysiągłby kto, że
                        cię żądzy kąsają — ale nie dla psa kiełbasa.</p>
                    <p>— Tfu! — rzekł Wołodyjowski — jak się waćpan nie wstydzisz, starym będąc,
                        takowe głupstwa prawić?</p>
                    <p>— A to czego się chmurzysz?</p>
                    <p>— Bo waćpan to myślisz, że już wszystko zło przeminęło, jako ptak na
                        powietrzu, i że my już całkiem bezpieczni, a tu dobrze trzeba jeszcze
                        deliberować, żeby to jednego uniknąć, drugie ominąć. Droga jeszcze przed
                        nami okrutna i Bóg wie, co nas spotkać może, bo te strony, do których
                        jedziemy, muszą już być dotychczas w ogniu.</p>
                    <p>— Kiedy ja ją z Rozłogów Bohunowi wykradłem, gorzej było, bo nas ścigali z
                        tyłu, a z przodu był bunt; jednakowoż przeszedłem przez całą Ukrainę, jakoby
                        przez płomień — i aż do Baru zaszedłem. A od czego głowa na karku? W
                        najgorszym razie, do Kamieńca nie tak daleko.</p>
                    <p>— Ba, ale Turkom i Tatarom także do niego niedaleko.</p>
                    <p>— Co mnie waćpan tam prawisz!</p>
                    <p>— Powiadam co jest i mówię, że warto nad tem podeliberować. Lepiej nam
                        Kamieniec ominąć i ku Barowi ruszyć, bo kozacy piernacze szanują, z czernią
                            <pb n="017"/>sobie poradzimy, a jak nas jeden Tatar raz na oko weźmie,
                        tak i po wszystkiem! Znam ja się z nimi od dawna i potrafię przed czambułem
                        iść razem z ptactwem i z wilkami, ale gdybyśmy prosto na czambuł wpadli,
                        tedybym i ja już na to nie poradził.</p>
                    <p>— To idźmy na Bar, albo koło Baru; niech tam tych kamienieckich lipków i
                        czeremisów dżuma w karwaserach wydusi. Waćpan o tem nie wiesz, że Rzędzian
                        wziął od Burłaja piernacz. Możemy wszędy między kozactwem śpiewający
                        chodzić. Co najgorsze pustynie jużeśmy przejechali, wejdziemy teraz w ludzki
                        kraj. Trzeba tam i o tem pomyśleć, żeby się o wieczornym udoju w chutorach
                        zatrzymywać, bo dla dziewki to i przystojniej i wygodniej. Ale już mi się
                        zdaje tak, panie Michale, że za czarno rzeczy widzisz. Co u dytka! Żeby zaś
                        trzech chłopów — nie pochlebiając sobie, ani wam — na schwał przednich — nie
                        dało sobie rady w stepie. Połączmy nasze fortele z twoją szablą — i hajda!
                        nic lepszego nie mamy do roboty. Rzędzian ma i Burłajowy piernacz, a to
                        grunt, bo Burłaj teraz całem Podolem rządzi, a byle się za Bar przedostać,
                        to tam już Lanckoroński z kwarcianemi chorągwiami. Hajda! panie Michale,
                        czasu nie traćmy!</p>
                    <p>Jakoż i nie tracili czasu i rwali stepem ku północy i zachodowi, ile tylko
                        konie mogły nadążyć. Na wysokości Mohylewa weszli w kraj więcej osiadły, tak
                        że wieczorami wszędy nie trudno było znaleźć chutory lub wsie, w których
                        zatrzymywali się na noclegi, ale rumiane zorze ranne zastawały ich zawsze
                        już na koniach i w drodze. Szczęściem lato było suche, dnie znojne, noce
                        rosiste, a rankami srebrzył się cały step, jakoby szronem okryty. Wody wiatr
                        wysuszył, rzeki <pb n="018"/>poopadały — i przebywali je bez trudności. Idąc
                        czas jakiś wzdłuż i w górę Łozowej, zatrzymali się na dłuższy nieco
                        wypoczynek w Szarogrodzie, w którym stał pułk kozacki, do komendy Burłaja
                        należący. Tam zastali wysłańców Burłajowych, a między nimi setnika Kunę,
                        którego w Jampolu, na uczcie u Burłaja, widzieli. Ten zdziwił się trochę, że
                        nie idą na Bracław, Bajgród i Skwirę do Kijowa, ale zresztą żadne
                        podejrzenie nie postało mu w umyśle, zwłaszcza, iż Zagłoba wytłómaczył mu,
                        że nie poszli tamtą drogą z obawy Tatarów, którzy się od strony Dniepru
                        mieli ruszyć. Mówił im natomiast Kuna, że Burłaj wysłał go do pułku, by
                        pochód zapowiedział, i że sam ze wszystkiemi wojskami jampolskiemi i
                        budziackiemi Tatary lada chwila do Szarogrodu także ściągnie, skąd dalej
                        zaraz ruszą.</p>
                    <p>Przyszli gońce do Burłaja od Chmielnickiego z wieścią, że wojna rozpoczęta i
                        rozkazami, aby wszystkie pułki na Wołyń prowadził — Burłaj zaś z dawna już i
                        sam chciał pod Bar walić i tylko się jeszcze na tatarskie posiłki oglądał,
                        pod Barem bowiem źle jakoś zaczęło się powodzić rebelii. Oto pan
                        Lanckoroński, regimentarz, mocno tam znaczne kupy pogromił, miasto zdobył i
                        zamek załogą obsadził. Legło tam na placu kilka tysięcy kozactwa i ich to
                        właśnie chciał stary Burłaj pomścić, a przynajmniej zamek napowrót odebrać.
                        Kuna jednak powiadał, że ostatnie rozkazy Chmielnickiego, aby na Wołyń iść,
                        przeszkodziły tym zamiarom i że Baru nie będą na teraz oblegali, chybaby
                        Tatarowie koniecznie chcieli.</p>
                    <p>— A co, panie Michale — mówił na drugi dzień Zagłoba — Bar przed nami i
                        mógłbym tam po raz drugi kniaziównę schronić, ale niech go tam kaduk zje.
                            <pb n="019"/>Nie wierzę już ani Barowi, ani żadnej fortecy, od czasu,
                        jak hultajstwo ma więcej armat, niż wojska koronne. To mnie jednak niepokoi,
                        że jakoś chmurzy się koło nas.</p>
                    <p>— Nietylko się chmurzy — odrzekł rycerz — ale już burza za nami wali, to jest
                        Tatary i Burłaj, który gdyby nas dogonił, wielce byłby zdziwiony, iż nie ku
                        Kijowu, ale w przeciwną stronę zdążamy.</p>
                    <p>— I gotówby nam inną drogę pokazać. Niechże mu dyabeł wpierw pokaże, który
                        szlak najprościej do piekla prowadzi. Zróbmy układ, panie Michale: z
                        hultajstwem już ja będę sobie za nas wszystkich radził, ale z Tatary — niech
                        będzie twoja głowa.</p>
                    <p>— Łatwiejże waćpanu z hultajami, którzy nas za swoich biorą — odpowiedział
                        Wołodyjowski. — Co do Tatarów, jedyna teraz rada jak najprędzej uciekać, aby
                        z matni, póki czas, się wyśliznąć. Konie dobre, gdzie się zdarzy, musimy po
                        drodze kupować, aby te zawsze były świeże.</p>
                    <p>— Starczy i na to trzosik pana Longina, a jak nie starczy, to Rzędzianowi
                        Burłajowy odbierzemy, a teraz naprzód!</p>
                    <p>I jechali jeszcze śpieszniej, aż piana okrywała boki bachmatów i spadała jak
                        płaty śniegowe na step zielony. Przebyli Derłę i Ladawę. W Barku zakupił pan
                        Wołodyjowski nowe bachmaty, starych nie rzucając, bo te które od Burłaja
                        mieli w darze, wielkiej były krwi, więc zachowano je na luźne — i szli
                        naprzód, coraz krótsze czyniąc przystanki i noclegi. Zdrowie dopisywało
                        wszystkim wybornie i Helena, choć zmęczona podróżą, czuła, że jej z dniem
                        każdym coraz więcej sił przybywa. W jarze pędziła życie zamknięte i prawie
                        nie opuszczała swojej wyzłoconej komnaty, nie chcąc spotykać się z <pb
                            n="020"/>bezwstydną Horpyną i słuchać jej rozmów i namów — teraz zaś
                        świeże powietrze stepowe wracało jej zdrowie. Róże zakwitły na jej
                        policzkach, słońce przyciemniło jej twarz, ale za to oczy nabrały blasków —
                        i gdy czasem wiatr zwichrzył jej włosy na czole, rzekłbyś: cyganka jaka,
                        najcudniejsza worożycha, albo cygańska królewna, jedzie stepem szerokim —
                        przed nią kwiaty, a za nią rycerze.</p>
                    <p>Pan Wołodyjowski zwolna się z jej nadzwyczajną urodą oswajał, ale że zbliżała
                        ich podróż, więc się nakoniec oswoił. Odzyskał wówczas mowę i wesołość i
                        często, tocząc przy niej koniem, opowiadał o Łubniach, a najwięcej o swojej
                        ze Skrzetuskim przyjaźni, bo zauważył, że tego rada słucha; czasem też się i
                        drażnił z nią, mówiąc:</p>
                    <p>— Bohunam przyjaciel i do niego waćpannę wiozę.</p>
                    <p>A ona ręce składała, niby z wielkiego strachu, i nuż się słodkim głosem
                        prosić:</p>
                    <p>— Nie czyńże tego, luty rycerzu, lepiej od razu mnie zetnij.</p>
                    <p>— O, nie może być! już tak uczynię! — odpowiadał srogi rycerz.</p>
                    <p>— Zetnij! — powtarzała kniaziówna, mrużąc swe śliczne oczy i wyciągając ku
                        niemu szyję.</p>
                    <p>Wówczas mrówki poczynały chodzić po krzyżach małemu rycerzowi. „Idzie do
                        głowy ta dziewka, jak wino! — myślał sobie — ale się niem nie upiję, bo
                        cudze“ — i wstrząsał się tylko poczciwy pan Michał i koniem naprzód ruszał.
                        A gdy już w trawy jak nurek w wodę pornął, zaraz mrówki z niego opadały i
                        całą uwagę na drogę zwracał: czy bezpieczna, czy dobrze jadą i czyli skąd
                        jaka przygoda się nie zbliża? Więc wspinał <pb n="021"/>się na strzemionach,
                        żółte wąsiki nad falę traw wytykał i patrzył, wietrzył, słuchał jak Tatar,
                        kiedy to w dzikich polach wśród burzanów myszkuje.</p>
                    <p>Pan Zagłoba również był najlepszej myśli.</p>
                    <p>— Łatwiejże nam teraz umykać — mówił — niż wtedy nad Kahamlikiem, kiedyśmy to
                        musieli, jak psi, piechotą, z wywieszonymi językami, drałować. Ozór mi w
                        gębie tak wtedy wysechł, że mógłbym był nim drzewo strugać, a ninie, chwalić
                        Boga, i odpocznienie na noc bywa i jest czem gardło od czasu do czasu
                        odwilżyć.</p>
                    <p>— A pamiętasz waszmość, jakeś to mnie na ręku przez wodę przenosił? — mówiła
                        Helena.</p>
                    <p>— Będziesz i ty miała, daj Boże doczekać, kogo na ręku nosić — Skrzetuskiego
                        w tem głowa.</p>
                    <p>— Hu! hu! — śmiał się Rzędzian.</p>
                    <p>— Zaniechaj waść, proszę — szeptała kniaziówna, płonąc i spuszczając
                        oczy.</p>
                    <p>Tak to oni ze sobą na stepie rozmawiali, aby czas drogi skrócić. Nakoniec za
                        Barkiem i Jołtuszkowem, wstąpili w kraj zębami wojny świeżo poszarpany. Tam
                        grasowały dotychczas kupy zbrojne hultajstwa, tam też niedawno i pan
                        Lanckoroński palił i ścinał, bo dopiero przed kilkunastoma dniami do Zbaraża
                        się cofnął. Dowiedzieli się też nasi podróżni od miejscowych ludzi, że
                        Chmielnicki z chanem ruszyli wszystkiemi siłami przeciw Lachom, a raczej
                        przeciw regimentarzom, których wojska się buntują i nie chcą inaczej służyć,
                        jak pod buławą Wiśniowieckiego. Przepowiadano przytem ogólnie, że teraz
                        pewno już przyjdzie na pohybel, czyli na ostateczny koniec Lachom, albo
                        kozakom, gdy się bat’ko Chmielnicki z Jaremą spotkają. Tymczasem cały kraj
                        był jakoby w ogniu. Wszystko porywało za broń i <pb n="022"/>ciągnęło na
                        północ, by się z Chmielnickim połączyć. Z dołu, od Niżu dniestrowego, walił
                        Burłaj z całą potęgą, a po drodze zrywały się wszystkie pułki z załóg,
                        postojów i z pastwisk, bo wszędy przyszły rozkazy. Szły tedy sotnie,
                        chorągwie, pułki, a obok nich płynęła, jak fala, bezładna czerń, zbrojna w
                        cepy, widły, noże, spisy. Koniuchowie i czabańczycy porzucili swoje kosze,
                        chutornicy chutory, pasiecznicy pasieki, dzicy rybacy swoje komysze
                        naddniestrzańskie, myśliwi bory. Wsie, miasteczka i miasta pustoszały. W
                        trzech województwach zostały tylko po osadach baby i dzieci, bo mołodycie
                        nawet ciągnęły z mołojcami na Lachów. A jednocześnie ze wschodu zbliżał się
                        z całą główną siłą Chmielnicki, jak burza złowroga, krusząc po drodze
                        potężną ręką zamki i zameczki i mordując niedobitków z zeszłych
                        pogromów.</p>
                    <p>Minąwszy Bar, pełen smutnych dla kniaziówny wspomnień, weszli nasi podróżni
                        na stary gościniec, prowadzący na Latyczów, Płoskirów, do Tarnopola i dalej,
                        aż do Lwowa. Tu coraz częściej napotykali: to tabory sforne wozów, to
                        oddziały piechoty i jazdy kozackiej, to watahy chłopskie, to niezmierne
                        stada wołów, okryte obłokiem kurzawy, pędzone na spyżę dla wojsk kozackich i
                        tatarskich. Droga stała się teraz niebezpieczna, bo raz wraz pytano ich: co
                        zacz są, skąd idą i dokąd jadą? Kozackim sotniom pokazywał wówczas Zagłoba
                        piernacz Burłajowy i mówił:</p>
                    <p>— Od Burłaja my posłańcy, mołodycię Bohunowi wieziem.</p>
                    <p>I na widok piernacza groźnego pułkownika, rozstępowali się zwykle kozacy, tem
                        bardziej, iż każdy rozumiał, że jeśli Bohun żyw, to się już musi pod <pb
                            n="023"/>wojskami regimentarzy koło Zbaraża lub Konstantynowa uwijać.
                        Ale daleko trudniej było podróżnym z czernią, z dzikimi oddziałami pasterzy
                        ciemnych, pijanych i żadnego prawie niemających pojęcia o oznakach,
                        wydawanych przez pułkowników na bezpieczny przejazd. Gdyby nie Helena,
                        byliby owi półdzicy ludzie poczytywali Zagłobę, Wołodyjowskiego i Rzędziana
                        za swoich i za starszych, jakoż nawet tak i bywało, ale Helena zwracała
                        wszędzie uwagę zarówno swoją płcią, jak i nadzwyczajną urodą, a stąd rodziły
                        się niebezpieczeństwa, które z największym trudem trzeba było
                        przezwyciężać.</p>
                    <p>Czasem więc pokazywał pan Zagłoba piernacz, a czasem pan Wołodyjowski zęby, i
                        niejeden tam trup padał za niemi. Kilka razy tylko niedoścignione bieguny
                        Burłajowe uchroniły ich od zbyt ciężkiej przygody — i podróż tak z początku
                        pomyślna, stawała się z dniem każdym cięższą. Helena, lubo z natury mężna,
                        poczęła od ustawicznej trwogi i bezsenności na zdrowiu szwankować i naprawdę
                        wyglądała na brankę, wleczoną mimowoli w nieprzyjacielskie namioty; pan
                        Zagłoba pocił się srodze i coraz nowe wymyślał fortele, które mały rycerz
                        zaraz w bieg wprowadzał, obaj zaś pocieszali kniaziównę, jak mogli.</p>
                    <p>— Tylko nam minąć to mrowie, które jest jeszcze przed nami — mówił mały
                        rycerz — i przejść pod Zbaraż, zanim Chmielnicki z Tatary okolice jego
                        zaleje.</p>
                    <p>Dowiedział się bowiem po drodze, że regimentarze ściągnęli do Zbaraża i że w
                        nim zamierzają się bronić — tam więc zdążali, spodziewając się słusznie, że
                        i książę Jeremi do regimentarzy ze swoją dywizyą przybędzie, zwłaszcza że
                        część jego sił, i to znaczna, stałe w Zbarażu miała lokum. Tymczasem doszli
                        aż pod Płoskirów. <pb n="024"/>Mrowie rzedło na gościńcu istotnie, bo już o
                        dziesięć mil drogi zaczynał się kraj zajęty przez chorągwie koronne, więc
                        watahy kozackie nie śmiały zapuszczać się dalej, wolały bowiem czekać w
                        bezpiecznem oddaleniu na przybycie Burłaja z jednej, a Chmielnickiego z
                        drugiej strony.</p>
                    <p>— Już dziesięć mil tylko! już dziesięć mil tylko! — powtarzał, zacierając
                        ręce, pan Zagłoba. — Byleśmy się do pierwszej chorągwi dostali, to już i do
                        Zbaraża dojdziemy w bezpieczności.</p>
                    <p>Pan Wołodyjowski jednak postanowił zaopatrzyć się w świeże konie w
                        Płoskirowie, bo te, które kupiono w Barku, były już do niczego, a Burłajowe
                        trzeba było na czarną godzinę oszczędzać. Ostrożność ta stała się konieczną,
                        odkąd rozeszła się wieść, że Chmielnicki już pod Konstantynowem, a chan ze
                        wszystkiemi ordami wali od Piławiec.</p>
                    <p>— My tu z kniaziówną zostaniemy pod miastem, bo lepiej nam się na rynku nie
                        pokazywać — rzekł mały rycerz do Zagłoby, gdy przybyli do opuszczonego
                        domku, odległego o dwie staje drogi od miasta — a waszeć idź, popytaj u
                        mieszczan, czyli koni gdzie na przedaż, albo na zamianę nie mają. Wieczór
                        już, ale ruszymy na całą noc.</p>
                    <p>— Niedługo wrócę — rzekł pan Zagłoba.</p>
                    <p>I odjechał ku miastu, Wołodyjowski zaś kazał Rzędzianowi porozluźniać nieco
                        popręgów u kulbak, ażeby bachmaty mogły odetchnąć, sam zaś wprowadził
                        kniaziównę do izby, prosząc, aby się winem i snem pokrzepiła.</p>
                    <p>— Chciałbym do świtania te dziesięć mil ujechać — mówił jej — później wszyscy
                        wypoczniemy.</p>
                    <pb n="025"/>
                    <p>Zaledwie jednak przyniósł bukłaki z winem i żywność, gdy zatętniało przed
                        sienią.</p>
                    <p>Mały rycerz spojrzał przez okno.</p>
                    <p>— Pan Zagłoba już wrócił — rzekł — widno koni nie znalazł.</p>
                    <p>W tej chwili drzwi izby roztwarły się i ukazał się w nich Zagłoba blady,
                        siny, spotniały, zadyszany.</p>
                    <p>— W konie! — zakrzyknął.</p>
                    <p>Pan Michał zbyt był doświadczonym żołnierzem, aby w takich razach na pytania
                        czas tracić. Nie tracił go nawet na ratowanie bukłaka z winem (który
                        wszelako pan Zagłoba porwał), ale chwycił co prędzej kniaziównę, wyprowadził
                        ją na podwórze i posadził na kulbakę; rzucił ostatnie spojrzenie, czy
                        popręgi dociągnięte, i powtórzył:</p>
                    <p>— W konie!</p>
                    <p>Kopyta zatętniały i wkrótce znikli w ciemnościach jeźdźcy i bachmaty, jak
                        orszak mar.</p>
                    <p>Lecieli długo bez wypoczynku, aż dopiero gdy blizko mila drogi dzieliła ich
                        od Płoskirowa i przed wejściem księżyca pomroka stała się tak gruba, że
                        wszelki pościg był niemożebny, pan Wołodyjowski zbliżył się do Zagłoby i
                        spytał:</p>
                    <p>— Co to było?</p>
                    <p>— Czekaj... panie Michale, czekaj! Okrutniem się zdyszał, mało mi nóg nie
                        odjęło — uf!</p>
                    <p>— Ale co to było?</p>
                    <p>— Dyabeł we własnej osobie, mówię ci, dyabeł, albo smok, któremu jedną głowę
                        utniesz, druga odrasta.</p>
                    <p>— Gadajże waść wyraźnie.</p>
                    <p>— Bohuna na rynku widziałem.</p>
                    <p>— Chyba waść masz delirium?</p>
                    <pb n="026"/>
                    <p>— Na rynku go widziałem, jako żywo, a przy nim pięciu, czy sześciu ludzi;
                        policzyć nie mogłem, bo mało mi nóg nie odjęło... Pochodnie przy nim
                        trzymali... Już tak myślę, że nam chyba bies jaki w drodze staje i zgoła
                        nadzieję w szczęśliwy skutek naszej imprezy straciłem. Czy on nieśmiertelny,
                        ten piekielnik, czy co? Nie mówże o nim Helenie... O dla Boga! waćpan go
                        usiekłeś, Rzędzian go wydał — nie! On już żyw, wolny i w drogę lezie. Uf! o
                        Boże! Boże! mówię ci, panie Michale, że wolałbym spectrum na cmentarzu
                        zobaczyć, niż jego. I co u dyabła za moje szczęście, że to ja go właśnie
                        wszędy pierwszy spotykam! Psu wsadzić w gardło takie szczęście. Czy to niema
                        innych ludzi na świecie? Niech go inni spotykają. Nie! — Zawsze ja i ja!</p>
                    <p>— A on widział waści?</p>
                    <p>— Żeby on mnie widział, tobyś ty już mnie, panie Michale, nie widział. Tego
                        tylko brakowało!</p>
                    <p>— Ważnaby to była rzecz wiedzieć — mówił Wołodyjowski — czy on goni za nami,
                        czy też do Waładynki, do Horpyny, jedzie w tem mniemaniu, że nas po drodze
                        ułapi?</p>
                    <p>— Mnie się widzi, że do Waładynki.</p>
                    <p>— Tak i musi być. Tedy my jedziemy w jedną stronę, a on w drugą, i teraz nie
                        mila już, albo dwie, między nami, a za godzinę będzie pięć. Nim się po
                        drodze o nas dowie i nawróci, będziemy w Żółkwi, nietylko w Zbarażu.</p>
                    <p>— Tak mówisz, panie Michale? Chwała Bogu! jakobyś mi plaster przyłożył. Ale
                        powiedz mnie, jak to być może, by on był na wolności, skoro jego Rzędzian w
                        ręce komendanta włodawskiego wydał?</p>
                    <p>— Po prostu uciekł.</p>
                    <pb n="027"/>
                    <p>— To już szyję takiemu komendantowi uciąć. Rzędzian! hej, Rzędzian!</p>
                    <p>— A czego jegomość chce? — pytał pachołek, wstrzymując konia.</p>
                    <p>— Komuś ty Bohuna wydał?</p>
                    <p>— Panu Regowskiemu.</p>
                    <p>— A któż to ten pan Regowski?</p>
                    <p>— To wielki kawaler, porucznik pancerny z pod chorągwi króla jegomości.</p>
                    <p>— Bodajże cię! — rzekł, trzasnąwszy w palce, Wołodyjowski — to już nie wiem!
                        Nie pamiętaszno waćpan, co nam pan Longinus opowiadał o nieprzyjaźni pana
                        Skrzetuskiego z Regowskim? To przecie pana Łaszcza, strażnika, krewniak i za
                        jego konfuzyą ma do Skrzetuskiego odium.</p>
                    <p>— Rozumiem, rozumiem! — zakrzyknął pan Zagłoba. — On to musiał Bohuna na
                        złość puścić. Ale to kryminał taka sprawa i gardłem pachnie. Pierwszy będę
                        delatorem!</p>
                    <p>— Daj go Boże spotkać — mruknął pan Michał — a pewnie do trybunałów nie
                        pójdziemy.</p>
                    <p>Rzędzian nie wiedział dotąd o co idzie, bo po odpowiedzi danej Zagłobie, znów
                        wysunął się naprzód do kniaziówny.</p>
                    <p>Jechali teraz wolno. Księżyc zeszedł, mgły, które z wieczora unosiły się nad
                        ziemią, opadły — i noc zrobiła się widna. Wołodyjowski pogrążył się w
                        zamyśleniu. Zagłoba przeżuwał jeszcze czas jakiś resztki przerażenia,
                        nakoniec rzekł:</p>
                    <p>— Dałżeby Bohun teraz i Rzędzianowi, gdyby go w ręce dostał.</p>
                    <p>— Powiedz mu waćpan nowinę, niech się strachu <pb n="028"/>naje, a ja
                        tymczasem pojadę przy kniaziównie — odpowiedział mały rycerz.</p>
                    <p>— Dobrze! Hej, Rzędzian!</p>
                    <p>— A czego? — pytał pachołek, wstrzymując ponownie konie.</p>
                    <p>Pan Zagłoba zrównał się z nim i milczał przez chwilę, czekając by
                        Wołodyjowski i kniaziówna oddalili się dostatecznie, nakoniec rzekł:</p>
                    <p>— Wiesz co się stało?</p>
                    <p>— Nie wiem.</p>
                    <p>— Pan Regowski puścił Bohuna na wolność. Widziałem go w Płoskirowie.</p>
                    <p>— W Płoskirowie? Teraz? — pytał Rzędzian.</p>
                    <p>— Teraz. A co, nie zlatujesz z kulbaki?</p>
                    <p>Płomienie księżyca padały prosto na pucołowatą twarz pachołka i pan Zagłoba
                        nie dojrzał na niej przerażenia, ale z największem zdziwieniem spostrzegł ów
                        wyraz srogiej, zwierzęcej prawie zawziętości, którą Rzędzian miał wówczas,
                        gdy Horpynę mordował.</p>
                    <p>— Cóż, ty się Bohuna nie boisz, czy co? — pytał stary szlachcic.</p>
                    <p>— Mój jegomość — odparł pachołek — jeżeli jego pan Regowski puścił, to już ja
                        sam muszę na nowo pomsty nad nim szukać za moją krzywdę i pohańbienie.
                        Przecie mu tego nie daruję, bom przysiągł — i gdyby nie to, że pannę
                        odwozimy, zarazbym w jego tropy pojechał — niechże moje nie przepada!</p>
                    <p>— Tfu — pomyślał Zagłoba — wolę, żem temu pachołkowi nijakiej krzywdy nie
                        uczynił.</p>
                    <p>Poczem popędził konia i po chwili zrównał się z kniaziówną i Wołodyjowskim.
                        Po godzinie drogi przeprawili się przez Medwedówkę i wjechali w las, <pb
                            n="029"/>ciągnący się od samego brzegu rzeki, dwoma czarnemi ścianami
                        wzdłuż drogi.</p>
                    <p>— Już tę okolicę znam dobrze — rzekł Zagłoba. — Teraz ten bór niedługo się
                        skończy; za nim będzie z ćwierć mili pola gołego, przez które idzie
                        gościniec z Czarnego Ostrowu, a potem znów bory jeszcze większe aż do
                        Matczyna. Da Pan Bóg, że w Matczynie zastaniemy już chorągwie polskie.</p>
                    <p>— Pora już, żeby zbawienie przyszło — mruknął Wołodyjowski.</p>
                    <p>Czas jakiś jechali w milczeniu, jasnym, oświeconym przez promienie księżyca
                        gościńcem.</p>
                    <p>— Dwa wilki drogę przeszły! — rzekła nagle Helena.</p>
                    <p>— Widzę — odparł Wołodyjowski — a ot trzeci.</p>
                    <p>Szarawy cień przemknął się istotnie o sto kilkadziesiąt kroków przed
                        końmi.</p>
                    <p>— Ot czwarty! — zawołała kniaziówna.</p>
                    <p>— Nie, to sarna; patrz waćpanna: dwie, trzy!</p>
                    <p>— Co u licha! — zakrzyknął pan Zagłoba. — Sarny za wilkami gonią! Świat,
                        widzę, przewraca się do góry nogami.</p>
                    <p>— Jedźmy no nieco prędzej — rzekł zaniepokojonym głosem pan Wołodyjowski. —
                        Rzędzian! bywaj! i z panną naprzód!</p>
                    <p>Pomknęli — ale Zagłoba pochylił się w pędzie do ucha Wołodyjowskiego i
                        pytał:</p>
                    <p>— Panie Michale, a co tam nowego?</p>
                    <p>— Źle — odrzekł mały rycerz. — Widziałeś waść — zwierz z legowisk, ze snu się
                        zrywa i nocą pomyka.</p>
                    <p>— Oj! A co to znaczy?</p>
                    <p>— To znaczy, że go płoszą.</p>
                    <pb n="030"/>
                    <p>— Kto?</p>
                    <p>— Wojska, kozacy, albo Tatary — idą nam od prawej ręki.</p>
                    <p>— A może nasze chorągwie?</p>
                    <p>— Nie może być, bo zwierz umyka od wschodu, od Piławiec, więc pewno Tatarzy
                        szeroką ławą idą.</p>
                    <p>— Umykajmy, panie Michale, na miły Bóg!</p>
                    <p>— Niema innej rady. Ej, żeby tak tu kniaziówny nie było, podeszlibyśmy pod
                        same czambuły, żeby z paru urwać, ale z nią... ciężka może być przeprawa,
                        jeśli nas na oko wezmą.</p>
                    <p>— Bój się Boga, panie Michale! Skręćmy w lasy za tymi wilkami, albo co?</p>
                    <p>— Nie może być, bo choćby nas zrazu nie dostali, to kraj przed nami zaleją, a
                        potem jakże się wydostaniem?</p>
                    <p>— Niechże ich siarczyste pioruny zatrzasną! Tego nam tylko brakowało. Ej,
                        panie Michale, czy się nie mylisz? Wilcy to przecież za koszem ciągną, nie
                        przed nim pomykają.</p>
                    <p>— Które są po bokach, to ciągną za koszem i ze wszystkich okolic się
                        zbierają, ale te, co na przedzie, to się płoszą. Widziszno waść tam, na
                        prawo, między drzewami — łuna świta!</p>
                    <p>— Jezusie Nazareński, królu żydowski!</p>
                    <p>— Cicho waść! Siła jeszcze tego lasu?</p>
                    <p>— Zaraz się skończy.</p>
                    <p>— A potem pole?</p>
                    <p>— Tak jest. O Jezu!</p>
                    <p>— Cicho waść! Za polem drugi las?</p>
                    <p>— Aż do Matczyna.</p>
                    <p>— Dobrze! byle nas na tem polu nie najechali! <pb n="031"/>Jeżeli się do
                        drugiego lasu szczęśliwie przedostaniem, tośmy i w domu. Jedźmy teraz razem!
                        Szczęściem kniaziówna z Rzędzianem na Burłajowych koniach.</p>
                    <p>Popędzili konie i zrównali się z jadącymi na przedzie.</p>
                    <p>— Co to za łuna, na prawo? — pytała kniaziówna.</p>
                    <p>— Mościa panno! — odrzekł mały rycerz — Tu niema co ukrywać. To mogą być
                        Tatarzy.</p>
                    <p>— Jezus, Marya!</p>
                    <p>— Nie trwóż się waćpanna! Szyja moja w tem, że im umkniemy, a w Matczynie
                        nasze chorągwie.</p>
                    <p>— Dla Boga! umykajmy! — rzekł Rzędzian.</p>
                    <p>Ucichli i mknęli jak duchy. Drzewa poczęły rzednąć, las kończył się — ale też
                        i łuna nieco przygasła. Nagle Helena zwróciła się do małego rycerza.</p>
                    <p>— Mości panowie! — rzekła — Przysięgnijcie mi, że żywa nie pójdę w ich
                        ręce!</p>
                    <p>— Nie pójdziesz, — odrzekł Wołodyjowski — pókim ja żyw.</p>
                    <p>Zaledwie skończył, wypadli z lasu na pole, a raczej na step, który ciągnął
                        się blizko ćwierć mili, a na którego przeciwległym końcu czerniła się znów
                        wstążka lasu. Halizna ta, ze wszystkich stron odkryta, srebrzyła się teraz
                        cała od promieni księżyca i było na niej tak prawie widno, jak w dzień.</p>
                    <p>— To najgorszy szmat drogi, — szepnął do Zagłoby Wołodyjowski — bo jeśli oni
                        są w Czarnym Ostrowiu, to tędy pójdą między lasami.</p>
                    <p>Zagłoba nie odrzekł nic, jeno piętami konia ścisnął.</p>
                    <p>Dobiegli już do połowy pola, przeciwległy las stawał się coraz bliższy,
                        wyraźniejszy, gdy nagle mały rycerz wyciągnął rękę ku wschodowi.</p>
                    <p>— Patrz waść — rzekł do Zagłoby — widzisz?</p>
                    <pb n="032"/>
                    <p>— Krze jakoweś i zarośla w dalekości.</p>
                    <p>— Te krze się ruszają! W konie teraz, w konie, bo już nas dojrzą
                        niezawodnie!</p>
                    <p>Wiatr zaświstał w uszach uciekających — zbawczy las zbliżał się coraz
                        bardziej.</p>
                    <p>Nagle z owej ciemnej masy, zbliżającej się od prawej strony pola, doleciał
                        naprzód jakoby szum, podobny do szumu fal morskich, a w chwilę potem jeden
                        ogromny krzyk targnął powietrzem.</p>
                    <p>— Widzą nas! — ryknął Zagłoba. — Psy! szelmy! dyabły! wilcy! łajdaki!</p>
                    <p>Las był tak blizko, że uciekający czuli już prawie surowe i chłodne jego
                        tchnienie.</p>
                    <p>Ale też i chmura Tatarów stawała się coraz wyraźniejszą, a z ciemnego jej
                        ciała poczęły wysuwać się długie odnogi, jakoby macki olbrzymiego potwora —
                        i zbliżać się ku uciekającym z niepojętą szybkością. Wprawne uszy
                        Wołodyjowskiego odróżniły już wyraźne wrzaski: Ałła! Ałła!</p>
                    <p>— Koń mi się potknął! — krzyknął Zagłoba.</p>
                    <p>— Nic to! — odparł Wołodyjowski.</p>
                    <p>Ale przez głowę przelatywały mu, na kształt piorunów, pytania: co będzie,
                        jeżeli konie nie wytrzymają? Co będzie, jeżeli który z nich padnie? Były to
                        dzielne tatarskie bachmaty, żelaznej wytrwałości, ale szły już od
                        Płoskirowa, mało co wypoczywając, po onym szalonym biegu, od miasta aż do
                        pierwszego lasu. Można się było wprawdzie przesiąść na luźne, lecz i luźne
                        były znużone. Co będzie? — myślał pan Wołodyjowski — i serce zabiło mu
                        trwogą, może po raz pierwszy w życiu — nie o siebie, ale o Helenę, którą w
                        tej długiej podróży <pb n="033"/>pokochał, jak siostrę rodzoną. A wiedział i
                        to, że Tatarzy, raz zacząwszy gonitwę, nie ustaną tak prędko.</p>
                    <p>— Niechże nie ustają, a jej nie zgonią! — rzekł do siebie, ścisnąwszy
                        zęby.</p>
                    <p>— Koń mi się potknął! — zawołał po raz drugi Zagłoba.</p>
                    <p>— Nic to! — powtórzył Wołodyjowski.</p>
                    <p>Tymczasem wpadli do lasu. Objęła ich ciemność, ale też pojedynczy jeźdźcy
                        tatarscy nie byli dalej za nimi, jak na kilkaset kroków.</p>
                    <p>Wszelako mały rycerz wiedział już, jak ma postąpić.</p>
                    <p>— Rzędzian! — krzyknął — skręcaj z panną w pierwszą drogę z gościńca.</p>
                    <p>— Dobrze, mój jegomość! — odrzekł pachołek.</p>
                    <p>Mały rycerz zwrócił się do Zagłoby:</p>
                    <p>— Pistolety w garść!</p>
                    <p>I jednocześnie, położywszy rękę na cuglach konia pana Zagłoby, począł jego
                        bieg hamować.</p>
                    <p>— Co robisz? — krzyknął szlachcic.</p>
                    <p>— Nic to! wstrzymuj waść konia.</p>
                    <p>Odległość między nimi a Rzędzianem, który umykał z Heleną, poczęła się
                        zwiększać coraz bardziej. Nakoniec przybyli do miejsca, gdzie gościniec
                        skręcał się dość nagle ku Zbarażowi, a wprost dalej szła wązka drożyna
                        leśna, wpół przesłonięta gałęziami. Rzędzian wpadł na nią i po chwili oboje
                        z Heleną znikli w gęstwinie i ciemności.</p>
                    <p>Tymczasem Wołodyjowski wstrzymał konia swego i Zagłoby.</p>
                    <p>— Na miłosierdzie Boskie! co czynisz? — ryczał szlachcic.</p>
                    <pb n="034"/>
                    <p>— Wstrzymamy pogoń. Niema innego dla kniaziówny ratunku.</p>
                    <p>— Zginiemy!</p>
                    <p>— To zginiemy. Stań tu waść na boku gościńca! — tutaj! tutaj!</p>
                    <p>Obaj przyczaili się w ciemności pod drzewami — tymczasem gwałtowny tętent
                        bachmatów tatarskich, zbliżał się i huczał, jak burza, aż się cały las nim
                        rozlegał.</p>
                    <p>— Stało się! — rzekł Zagłoba i podniósł do ust bukłak z winem.</p>
                    <p>Pił i pił — poczem wstrząsnął się.</p>
                    <p>— W Imię Ojca, i Syna i Ducha Świętego! — zakrzyknął — gotowym na śmierć!</p>
                    <p>— Zaraz! zaraz! — rzekł Wołodyjowski. — Trzech idzie naprzód, tegom
                        chciał!</p>
                    <p>Jakoż na jasnym gościńcu ukazało się trzech jeźdźców, siedzących widocznie na
                        najlepszych bachmatach, tak zwanych na Ukrainie wilczarach, bo w biegu wilka
                        doganiały; za nimi, o dwieście lub trzysta kroków, pędziło kilkunastu
                        innych, a dalej jeszcze cały gęsty, zbity tłum ordyńców.</p>
                    <p>Gdy trzej pierwsi zrównali się z zasadzką, huknęły dwa strzały, poczem
                        Wołodyjowski rzucił się jak ryś na środek gościńca i w jednem mgnieniu oka,
                        nim pan Zagłoba miał czas spojrzeć i pomyśleć co się stało, trzeci Tatar
                        padł, jakby gromem rażony.</p>
                    <p>— W konie! — krzyknął mały rycerz.</p>
                    <p>Pan Zagłoba nie dał sobie tego dwa razy powtarzać i ruszyli gościńcem, na
                        kształt dwóch wilków, za którymi stado zajadłych psów goni; tymczasem dalsi
                        ordyńcy nadbiegli do trupów i poznawszy, że owe <pb n="035"/>gonione wilki
                        potrafią na śmierć ukąsić, wstrzymali nieco konie, czekając na innych
                        towarzyszów.</p>
                    <p>— Widzisz waść! — rzekł Wołodyjowski — Wiedziałem, że się zatrzymają!</p>
                    <p>— Ale jakkolwiek uciekający zyskali kilkaset kroków, przerwa w gonitwie nie
                        trwała długo — tylko że Tatarzy biegli już większą kupą i nie wysuwali się
                        pojedynczo naprzód.</p>
                    <p>Jednakże konie uciekających były zmęczone długą drogą i pęd ich słabł.
                        Szczególniej koń Zagłoby, wiozący na grzbiecie tak znaczny ciężar, potknął
                        się znowu raz i drugi — staremu szlachcicowi resztki włosów stanęły na
                        głowie na myśl, że padnie.</p>
                    <p>— Panie Michale, najdroższy panie Michale! nie opuszczajże mnie! — wołał z
                        desperacyą.</p>
                    <p>— Bądź waść pewien! — odpowiedział mały rycerz.</p>
                    <p>— Żeby tego konia wilcy...</p>
                    <p>Nie skończył, gdy pierwsza strzała bzyknęła mu koło ucha, a za nią inne
                        poczęły bzykać, i świstać i śpiewać, jakoby bąki i pszczoły. Jedna
                        przeleciała tak blizko, że prawie otarła się bełtem o uszy pana Zagłoby.</p>
                    <p>Wołodyjowski zwrócił się i znowu dał po dwakroć z pistoletów ognia do
                        goniących.</p>
                    <p>Wtem koń pana Zagłoby potknął się tak silnie, że nozdrzami niemal zarył w
                        ziemi.</p>
                    <p>— Na Boga żywego, koń mi pada! — krzyknął rozdzierającym głosem
                        szlachcic.</p>
                    <p>— Z kulbaki i w las! — zagrzmiał Wołodyjowski.</p>
                    <p>To rzekłszy, sam osadził konia, zeskoczył i w chwilę później, obaj z Zagłobą
                        znikli w ciemnościach.</p>
                    <p>Ale manewr ten nie uszedł skośnych oczu Tatarów <pb n="036"/>i
                        kilkudziesięciu z nich, zeskoczywszy również z koni, puściło się w pogoń za
                        uciekającymi.</p>
                    <p>Gałęzie zerwały z głowy czapkę Zagłobie i biły go po twarzy, szarpały za
                        żupan, ale szlachcic, wziąwszy nogi za pas, umykał, jakby mu trzydzieści lat
                        wieku było. Czasami padał, więc podnosił się i umykał jeszcze śpieszniej,
                        sapiąc jak miechy kowalskie — nakoniec stoczył się w głęboki wykrot i czuł,
                        że się już nie wygramoli, bo siły opuściły go zupełnie.</p>
                    <p>— Gdzie waść jest? — spytał z cicha Wołodyjowski.</p>
                    <p>— Tu! w dole. Już po mnie! ratuj się, panie Michale!</p>
                    <p>Ale pan Michał bez wahania wskoczył do wykrotu i położył rękę na ustach pana
                        Zagłoby.</p>
                    <p>— Cicho waść! może nas zminą! Będziem się zresztą bronili.</p>
                    <p>Tymczasem nadbiegli Tatarzy. Jedni z nich minęli istotnie wykrot, sądząc, że
                        zbiegowie uciekają dalej, inni szli zwolna, obmacując drzewa i rozglądając
                        się na wszystkie strony.</p>
                    <p>Rycerze utaili dech w piersiach.</p>
                    <p>— Niech tu który wpadnie — myślał w rozpaczy Zagłoba — to ja mu
                        wpadnę!...</p>
                    <p>W tem iskry posypały się na wszystkie strony; Tatarzy poczęli krzesać
                        ogień...</p>
                    <p>Przy blasku ich widać było dzikie twarze, o wystających policzkach, i
                        nabrzękłe wargi, dmuchające w zatlone hubki. Przez jakiś czas chodzili tak
                        wkoło, o kilkadziesiąt kroków od wykrotu, podobni do jakichś złowrogich widm
                        leśnych — i zbliżali się coraz bardziej.</p>
                    <p>Ale w chwilę później, jakieś dziwne szumy, szmery <pb n="037"/>i zmieszane
                        okrzyki, poczęły dolatywać z gościńca i budzić uśpione głębie.</p>
                    <p>Tatarzy przestali krzesać i stanęli jak wryci — ręka Wołodyjowskiego wpiła
                        się w ramię Zagłoby.</p>
                    <p>Krzyki zwiększały się i nagle buchnęły czerwone światła, a wraz z niemi
                        rozległa się salwa muszkietów — jedna, druga, trzecia — za nią okrzyki:
                        Ałła! — szczęk szabel, kwik koni — tętent i wrzaski pomieszane. Na gościńcu
                        wrzała bitwa.</p>
                    <p>— Nasi! nasi! — krzyknął Wołodyjowski.</p>
                    <p>— Bij! morduj! bij! siecz! rżnij — ryczał pan Zagłoba.</p>
                    <p>Sekunda jeszcze: koło wykrotu przebiegło w największym popłochu
                        kilkudziesięciu Tatarów, którzy zmykali teraz, co duchu, ku swoim. Pan
                        Wołodyjowski nie wytrzymał, skoczył za nimi — i jechał na ich karkach wśród
                        gęstwy i ciemności.</p>
                    <p>Zagłoba pozostał sam na dnie jamy.</p>
                    <p>Po chwili próbował wyleźć, ale nie mógł. Bolały go wszystkie kości i zaledwie
                        zdołał na nogach się utrzymać.</p>
                    <p>— Ha łajdaki! — rzekł, oglądając się na wszystkie strony — Uciekliście!
                        Szkoda, że tu który nie został. Miałbym kompanią w tej jamie i pokazałbym
                        mu, gdzie pieprz rośnie. O poganie! Narżną was tam teraz, jak bydła! Dla
                        Boga! Hałas tam teraz coraz większy! Chciałbym, żeby to był sam książę
                        Jeremi, bo tenby dopiero was przygrzał. Hałłakujcie, hałłakujcie! Będą
                        później wilcy nad waszem ścierwem hałłakowali. Ale też ten pan Michał, żeby
                        mnie tu samego zostawić. Ba, nic dziwnego! Łakomy, bo młody. Po tej
                        ostatniej przeprawie, już i do piekłabym z nim poszedł, bo to nie taki
                        przyjaciel, co <pb n="038"/>w potrzebie opuszcza. A osa to jest! W mig
                        tamtych trzech ukąsił. Żebym to miał przynajmniej ze sobą ten bukłak... ale
                        już go tam pewnie dyabli wzięli... konie rozdeptały. Jeszcze mnie tu jaka
                        gadzina żgnie w tej jamie. Co to?</p>
                    <p>Krzyki i salwy muszkietów poczęły oddalać się w stronę pola i pierwszego
                        lasu.</p>
                    <p>— Aha! — rzekł Zagłoba. — Już im na karkach jadą! Nie wytrzymaliście,
                        psubraty! Chwała bądź Bogu najwyższemu!</p>
                    <p>Krzyki oddalały się coraz bardziej.</p>
                    <p>— Zdrowo jadą! — mruczał dalej szlachcic. — Ale to widzę, przyjdzie mi
                        posiedzieć w tej jamie. Tegoby brakowało, żeby mnie wilcy zjedli. Naprzód
                        Bohun, potem Tatarzy, a w końcu wilcy. Dajże Boże pal Bohunowi, a
                        wściekliznę wilkom, bo o Tatarach już tam jakoś nasi myślą niezgorzej! Panie
                        Michale! panie Michale!</p>
                    <p>Cisza odpowiedziała panu Zagłobie, tylko bór szumiał, a zdala coraz słabiej
                        dochodziły okrzyki.</p>
                    <p>— Chyba się tu spać położę — czy co? Niechże to dyabli porwą! Hej panie
                        Michale!</p>
                    <p>Ale cierpliwość pana Zagłoby na długą jeszcze miała być wystawiona próbę, bo
                        szaro już było na niebie, gdy na gościńcu dał się ponownie słyszeć tętent, a
                        następnie światła zabłysły w mroku leśnym.</p>
                    <p>— Panie Michale! tu jestem! — zawołał szlachcic.</p>
                    <p>— To waść wyłaź.</p>
                    <p>— Ba, kiedy nie mogę.</p>
                    <p>Pan Michał z łuczywem w garści stanął nad jamą i podając rękę Zagłobie,
                        rzekł:</p>
                    <p>— No! Tatarów niema. Przejechaliśmy się na nich, aż za tamten las.</p>
                    <pb n="039"/>
                    <p>— A któż to nadszedł?</p>
                    <p>— Kuszel i Roztworowski, w dwa tysiące koni. Moi dragoni także są z nimi.</p>
                    <p>— A pogańców siła było?</p>
                    <p>— At! komunik parotysięczny.</p>
                    <p>— To chwała Bogu! Dajcieże mi się czego napić, bom zemdlał.</p>
                    <p>W dwie godziny później, pan Zagłoba, napojony i nakarmiony należycie,
                        siedział na wygodnej kulbace, wśród dragonów Wołodyjowskiego, a obok niego
                        jechał mały rycerz i tak mówił:</p>
                    <p>— Jużże się waćpan nie martw, bo choć do Zbaraża razem z kniaziówną nie
                        przyjedziemy, ale gorzejby było, gdyby wpadła w pogańskie ręce.</p>
                    <p>— A może Rzędzian nawróci jeszcze do Zbaraża? — pytał Zagłoba.</p>
                    <p>— Tego on nie uczyni, gościniec będzie zajęty: ów czambuł, któryśmy odparli,
                        rychło wróci i w trop za nami iść będzie. Zresztą i Burłaj lada chwila
                        nadciągnie i pierwej stanie pod Zbarażem, niżby Rzędzian mógł zdążyć. Z
                        drugiej strony od Konstantynowa idą Chmielnicki i chan.</p>
                    <p>— O dla Boga! toż oni właśnie z kniaziówną jakoby w matnię wpadną.</p>
                    <p>— Głowa też Rzędziana w tem, aby się między Zbarażem a Konstantynowem, póki
                        czas, przemknął i nie pozwolił się pułkom Chmielnickiego albo chanowym
                        czambułom ogarnąć. I widzisz waść, mocno ja ufam, że on to potrafi.</p>
                    <p>— Dajże tak Boże!</p>
                    <p>— Chytry to jest pachołek, jak lis. Waćpanu fortelów nie brak, ale on jeszcze
                        chytrzejszy. Siłaśmy głowy <pb n="040"/>nałamali, jak dziewczynę ratować — i
                        w końcu ręce nam opadły — a przez niego wszystko się naprawiło. Będzie się
                        on teraz wyślizgiwał, jak wąż, gdyż i o własną skórę mu chodzi. Ufaj waść,
                        bo i Bóg jest nad nią, który ją tyle razy ratował — i przypomnij sobie, że
                        sam mi w Zbarażu ufać kazałeś wtenczas, kiedy to Zahar przejeżdżał.</p>
                    <p>Zagłoba pokrzepił się nieco temi słowami pana Michała, a następnie zamyślił
                        się głęboko.</p>
                    <p>— Panie Michale — rzekł po chwili — a nie pytałeś Kuszla, co się ze
                        Skrzetuskim dzieje?</p>
                    <p>— Jest już w Zbarażu, i chwalić Boga, zdrowy. Przyszedł z Zaćwilichowskim, od
                        księcia Koreckiego.</p>
                    <p>— A co my jemu powiemy?</p>
                    <p>— W tem sęk.</p>
                    <p>— Wszakże on ciągle myśli, że dziewczyna w Kijowie zamordowana?</p>
                    <p>— Tak jest.</p>
                    <p>— A mówiłeś teraz Kuszlowi, albo komu, skąd jedziemy?</p>
                    <p>— Nie mówiłem, bom sobie myślał: lepiej się pierwej naradzimy.</p>
                    <p>— Wolałbym chyba o całej imprezie zamilczeć — rzekł Zagłoba. — Miałaby
                        dziewczyna teraz, Boże uchowaj, wpaść znowu w ręce kozackie, albo tatarskie,
                        to dla Skrzetuskiego byłaby nowa boleść — taka właśnie, jakoby mu kto
                        przyschłe rany rozdrapał.</p>
                    <p>— Głowę daję, że ją Rzędzian wyprowadzi.</p>
                    <p>— Dałbym i ja za to chętnie swoją, ale nieszczęście teraz na świecie jak
                        dżuma grasuje. Lepiej już milczmy i na wolę Bożą wszystko zdajmy.</p>
                    <pb n="041"/>
                    <p>— Niechże i tak będzie. Ale czy pan Podbipięta tajemnicy Skrzetuskiemu nie
                        wyjawi?</p>
                    <p>— Chyba go nie znasz. Parol kawalerski dał, a to dla tego litewskiego powyrka
                        święta rzecz.</p>
                    <p>Tu przyłączył się do nich Kuszel i jechali dalej razem, rozmawiając, przy
                        pierwszych promieniach wschodzącego słońca, o rzeczach publicznych, o
                        przyjściu regimentarzy do Zbaraża, które książę Jeremi spowodował, o blizkim
                        przyjeździe księcia i o nieuniknionej już, straszliwej, z całą potęgą
                        Chmielnickiego, rozprawie.</p>
                </div>
                <pb n="042"/>
                <div type="chapter">
                    <head>ROZDZIAŁ II.</head>
                    <p>W Zbarażu zastali pan Wołodyjowski i Zagłoba wszystkie wojska koronne,
                        zgromadzone i na nieprzyjaciela czekające. Był tam i podczaszy koronny,
                        który z pod Konstantynowa nadciągnął, i Lanckoroński, kasztelan kamieniecki,
                        któren pod Barem pierwej gromił, i trzeci regimentarz, pan Firlej z
                        Dąbrowicy, kasztelan bełzki, i pan Andrzej Sierakowski, pisarz koronny, i
                        pan Koniecpolski chorąży i pan Przyjemski, generał artyleryi, wojownik
                        szczególniej w zdobywaniu miast i urządzeniu obrony biegły. A z nimi
                        dziesięć tysięcy wojska kwarcianego, nie licząc kilku chorągwi księcia
                        Jeremiego, które już poprzednio w Zbarażu stały.</p>
                    <p>Pan Przyjemski na południowych stokach miasta i zamku, za rzeczką Gniezną i
                        dwoma stawami, zatoczył potężny obóz, który cudzoziemską sztuką
                        ufortyfikował, a który tylko z przodu można było zdobywać, bo tyłów broniły
                        stawy, zamek i rzeczka. W tym to obozie mieli zamiar regimentarze dać opór
                        Chmielnickiemu i zatrzymać nawałnicę dopóty, dopókiby król, z resztą sił i
                        pospolitem ruszeniem wszystkiej szlachty, nie nadciągnął. Ale czy był to
                        zamiar wobec potęgi Chmielnickiego podobny do spełnienia? Wielu wątpiło <pb
                            n="043"/>i słuszne przytaczało wątpliwości powody, a między innemi i
                        ten, że w samym obozie źle się działo. Naprzód między wodzami wrzała tajona
                        niezgoda. Regimentarze bowiem poniewoli przyszli pod Zbaraż, ulegając w tem
                        żądaniu księcia Jeremiego. Początkowo mieli regimentarze chęć bronić się pod
                        Konstantynowem, ale gdy rozeszła się wieść, że Jeremi obiecuje stanąć własną
                        osobą tylko w takim razie, jeżeli Zbaraż na miejsce obrony zostanie wybrany,
                        żołnierstwo natychmiast oświadczyło królewskim wodzom, że chce iść na Zbaraż
                        i gdzieindziej bić się nie będzie. Nie pomogły żadne perswazye, ani powaga
                        buławy i wkrótce regimentarze poznali, że jeżeli w dłuższym uporze trwać
                        będą, tedy wojska, począwszy od poważnych znaków husarskich, aż do
                        ostatniego żołnierza z rot cudzoziemskich, opuszczą ich i zbiegną pod
                        chorągwie Wiśniowieckiego. Był to jeden z tych smutnych, coraz częstszych w
                        owym czasie przykładów niekarności wojskowej, którą zrodziły zarazem
                        nieudolność wodzów, niezgody ich między sobą, bezprzykładna groza przed
                        potęgą Chmielnickiego i niebywałe dotychczas klęski, a zwłaszcza
                        Piławiecka.</p>
                    <p>Tak więc regimentarze musieli ruszyć pod Zbaraż, gdzie władza, mimo nominacyi
                        królewskich, miała siłą rzeczy przejść w ręce Wiśniowieckiego, bo jego
                        jednego tylko chciało słuchać wojsko, bić się i ginąć pod nim jednym. Ale
                        tymczasem tego faktycznego wodza nie było jeszcze w Zbarażu, więc niepokój w
                        wojsku wzrastał, karność rozluźniała się do reszty i serca upadały. Już było
                        bowiem wiadomo, że Chmielnicki, a z nim chan, ciągną z potęgą, jakiej od
                        czasów Tamerlana nie widziały ludzkie oczy. Coraz nowe wieści nadlatywały do
                        obozu, jakby złowrogie ptactwo, coraz nowe, coraz <pb n="044"/>straszliwsze
                        posłuchy i wątliły męstwo żołnierza. Były obawy, aby popłoch, podobny do
                        piławieckiego, nie zerwał się nagle i nie rozprószył tej garści wojska,
                        która zagradzała Chmielnickiemu drogę do serca Rzeczypospolitej. Wodzowie
                        sami tracili głowy. Sprzeczne ich rozporządzenia nie były wcale wykonywane,
                        lub wykonywano je z niechęcią. Rzeczywiście, jeden Jeremi mógł odwrócić
                        klęskę, wiszącą nad obozem, wojskiem i krajem.</p>
                    <p>Pan Zagłoba i Wołodyjowski, przybywszy z chorągwiami Kuszla, wpadli zaraz w
                        wir wojskowy, ledwie bowiem stanęli na majdanie, otoczyli ich towarzysze
                        różnych znaków, pytając jeden przez drugiego o nowiny. Na widok jeńców
                        tatarskich, otucha wstąpiła zaraz w serca ciekawych: „Uszczknęli Tatarów!
                        Jeńcy tatarscy! Bóg dał wiktoryą!" — powtarzali jedni. „Tatarzy tuż — i
                        Burłaj z nimi!" — wołali drudzy. „Do broni, mości panowie! Na wały!“ Wieść
                        leciała przez obóz, a zwycięstwo Kuszlowe rosło przez drogę. Coraz więcej
                        ludzi kupiło się naokół jeńców. „Pościnać ich! — wołano — co tu będziemy z
                        nimi robili!" Posypały się pytania tak gęsto, jakoby śnieżna zadymka, ale
                        Kuszel nie chciał odpowiadać i poszedł z relacyą do kwatery kasztelana
                        bełskiego — zaś Wołodyjowskiego i Zagłobę witali przez ten czas znajomi z
                        pod chorągwi „ruskich", a oni wykręcali się jak mogli, było im bowiem
                        również pilno zobaczyć się ze Skrzetuskim.</p>
                    <p>Znaleźli go w zamku, a z nim starego Zaćwilichowskiego, dwóch księży
                        miejscowych Bernardynów i pana Longina Podbipiętę. Skrzetuski, ujrzawszy
                        ich, przybladł nieco i oczy zmrużył, bo mu zbyt dużo wspomnień na myśl
                        przywiedli, aby miał bez bólu znieść ich widok. Jednakże powitał ich
                        spokojnie, a nawet radośnie — <pb n="045"/>pytał gdzie byli i zadowolił się
                        pierwszą lepszą odpowiedzią, gdyż poczytując kniaziównę za umarłą, niczego
                        już nie pragnął, niczego się nie spodziewał i najmniejsze podejrzenie nie
                        wkradło mu się do duszy, że ich długa nieobecność może być w jakimkolwiek z
                        nią związku. Oni też słowem o celu wyprawy nie wspomnieli, choć pan Longinus
                        spoglądał to na jednego, to na drugiego badawczym wzrokiem, i wzdychał i
                        kręcił się na miejscu, chcąc choć cień nadziei na ich obliczach wyczytać.
                        Ale obadwaj zajęci byli Skrzetuskim, którego pan Michał co chwila brał w
                        ramiona, bo mu serce miękło na widok tego wiernego i dawnego przyjaciela,
                        który tyle przebył i tyle utracił, że prawie żyć nie miał po co.</p>
                    <p>— Ot! do kupy się znowu zbieramy wszyscy starzy towarzysze — mówił do
                        Skrzetuskiego — i dobrze ci będzie z nami. Wojna też przyjdzie taka, widzę,
                        jakiej jeszcze nie bywało, a z nią i rozkosze wielkie dla każdej duszy
                        żołnierskiej. Byle ci Bóg dał zdrowie, nieraz jeszcze husarzy
                        poprowadzisz.</p>
                    <p>— Bóg mi już zdrowie wrócił — odpowiedział Skrzetuski — i sam sobie więcej
                        nie życzę, jeno służyć, póki jest potrzeba.</p>
                    <p>Jakoż Skrzetuski zdrów był już w istocie, bo młodość i potężna siła zwalczyły
                        w nim chorobę. Zgryzoty przeżarły mu duszę, ale ciała zgryźć nie mogły.
                        Wychudł tylko bardzo i pożółkł tak, że czoło, policzki i nos miał jakby z
                        wosku kościelnego uczynione. Dawna kamienna surowość została mu w twarzy i
                        był w niej taki skrzepły spokój, jak w twarzach umarłych. Więcej jeszcze
                        srebrnych nici wiło się w jego czarnej brodzie, a zresztą nie różnił się
                        niczem od innych ludzi, chyba tem, że przeciw żołnierskiemu obyczajowi,
                        unikał gwarów, ciżby, pijatyk, <pb n="046"/>chętniej z zakonnikami obcując,
                        których rozmów o życiu klasztornem i o życiu przyszłem chciwie, bywało,
                        słuchał. Jednakże służbę ściśle pełnił i co się tyczyło wojny, albo
                        spodziewanego oblężenia, tem na równi ze wszystkimi się zajmował.</p>
                    <p>Wnet też rozmowa zeszła na ten przedmiot, bo nikt o niczem innem nie myślał w
                        całym obozie, w zamku i w mieście. Stary Zaćwilichowski wypytywał się o
                        Tatarów i o Burłaja, z którym z dawna miał znajomość.</p>
                    <p>— Wielki to jest wojownik — mówił — i aż żal, że przeciw ojczyźnie wraz z
                        innymi powstaje. Razem służyliśmy pod Chocimem — młodzik to był jeszcze, ale
                        już obiecywał, że na niepospolitego męża wyrośnie.</p>
                    <p>— Przecie on jest z Zadnieprza i zadnieprzańcom przywodzi — rzekł Skrzetuski
                        — jakże się to stało, ojcze, że on teraz z południa od strony Kamieńca
                        ciągnie?</p>
                    <p>— Widać — rzekł Zaćwilichowski — umyślnie mu tam Chmielnicki zimowisko
                        wyznaczył, gdyż Tuhaj-bej został nad Dnieprem, a ów murza wielki ma do
                        Burłaja rankor jeszcze z dawnych czasów. Nikt też Tatarom tyle sadła za
                        skórę nie zalał, ile Burłaj.</p>
                    <p>— A teraz będzie ich commilitonem!</p>
                    <p>— Tak jest! — rzekł Zaćwilichowski — takie czasy! Ale tu będzie nad nimi
                        Chmielnicki czuwał, żeby się nie pożarli.</p>
                    <p>— A Chmielnickiego kiedy się tu, ojcze, spodziewacie? — pytał
                        Wołodyjowski.</p>
                    <p>— Lada dzień — a zresztą któż może wiedzieć. Powinni regimentarze podjazd za
                        podjazdem wysyłać, a tego nie czynią. Ledwiem uprosił, że Kuszla wysłali ku
                        południowi, a panów Pigłowskich pod Czołhański kamień. Chciałem i sam iść,
                        ale tu ciągłe rady i rady... <pb n="047"/>Mąją jeszcze wysłać i pana pisarza
                        koronnego w kilkanaście chorągwi. Niechże się śpieszą, aby zaś nie było za
                        późno. Daj tu Boże jak najprędzej naszego księcia, bo inaczej taka hańba jak
                        pod Piławcami nas spotka.</p>
                    <p>— Widziałem tych żołnierzów, kiedyśmy przez majdan przejeżdżali — rzecze
                        Zagłoba — i tak myślę, że więcej między nimi kpów, niż dobrych pachołków.
                        Bazarnikami im być, nie naszymi commilitonami, którzy się w sławie kochamy,
                        więcej ją od zdrowia ceniąc.</p>
                    <p>— Co waść gadasz? — burknął staruszek. — Nie ujmuję ja waszmości męstwa, choć
                        dawniej inne miałem mniemanie, ale i to wszystko rycerstwo, co tu jest, to
                        najprzedniejszy żołnierz, jakiego kiedykolwiek miała Rzeczpospolita. Głowy
                        jeno trzeba, wodza! Pan Kamieniecki dobry harcownik, ale żaden wódz; pan
                        Firlej stary, a co do podczaszego, no, ten razem z księciem Dominikiem pod
                        Piławcami zdobył sobie reputacyą. Cóż dziwnego, że ich słuchać nie chcą.
                        Żołnierz chętnie przeleje krew, jeżeli jest pewien, że go bez potrzeby nie
                        wygubią. Ot i teraz! zamiast o oblężeniu myśleć, to się spierają, gdzie
                        który będzie stał.</p>
                    <p>— Czy aby wiwendy jest dosyć? — pytał niespokojnie Zagłoba.</p>
                    <p>— I tego nietyle, ile potrzeba, ale z paszą jeszcze gorzej. Jeżeli się
                        oblężenie przez miesiąc przeciągnie, to chyba wióry, a kamienie będziem
                        koniom dawać.</p>
                    <p>— Jeszczeby czas o tem pomyśleć — rzekł Wołodyjowski.</p>
                    <p>— To idź im, waść, to powiedz. Daj Boże księcia, repeto!</p>
                    <p>— Nie waszmość jeden za nim wzdychasz — przerwał pan Longinus.</p>
                    <pb n="048"/>
                    <p>— Wiem o tem — odrzekł staruszek. Spojrzyjcie waszmościowie na majdan.
                        Wszyscy u wałów siedzą i z tęsknością w stronę starego Zbaraża poglądają,
                        inni zaś aż na wieże w mieście włażą, a krzyknie który z pustoty: „idzie!“ —
                        to od radości szaleją. Nie tak spragniony jeleń desiderat aquas, jako my
                        jego. Oby tylko przed Chmielnickim zdążył, bo już tak myślę, że tam musiały
                        zajść impedimenta.</p>
                    <p>— My też się po całych dniach o jego przyjazd modlimy — odezwał się jeden z
                        Bernardynów.</p>
                    <p>Jakoż modlitwy i życzenia całego rycerstwa miały się niebawem ziścić, chociaż
                        następny dzień przyniósł jeszcze większe obawy i pełno wróżb złowrogich.
                        Dnia ósmego lipca, we czwartek, straszliwa burza rozszalała się nad miastem
                        i świeżo zatoczonymi wałami obozu. Deszcz walił potokami. Część robót
                        ziemnych spłynęła. Gniezna i oba stawy wezbrały. Wieczorem piorun huknął w
                        piechotną chorągiew kasztelana bełskiego, Firleja; zabił kilku ludzi, a samą
                        chorągiew roztrzaskał na szczypki. Poczytano to za złe omen — za widoczny
                        znak gniewu bożego, tembardziej, że pan Firlej był kalwinem. Zagłoba
                        proponował, by wysłać do niego deputacyą z żądaniem i prośbą, aby się
                        nawrócił — „gdyż nie może być błogosławieństwa bożego dla wojska, którego
                        wódz żyje w sprośnych błędach, niebu obrzydłych“. Wielu podzielało to
                        mniemanie i tylko powaga osoby kasztelańskiej i buławy wstrzymała wysłanie
                        deputacyi. Ale serca tembardziej upadły. Burza też szalała bez przerwy.
                        Wały, lubo wzmocnione kamieniami, łozą i ostrokołem, rozmiękły tak, że
                        armaty poczęły grzęznąć. Musiano podkładać deski pod granatniki, moździerze
                        i nawet pod oktawy. W głębokich fosach szumiała woda na chłopa <pb n="049"
                        />wysoko. Noc nie przyniosła spokoju. Wicher gnał do wschodu coraz nowe,
                        olbrzymie zwały chmur, które kłębiąc się i przewalając ze straszliwym
                        łoskotem po niebie, wyrzucały nad Zbarażem wszystek swój zapas dżdżu,
                        gromów, błyskawic... Tylko czeladź została w namiotach w obozie, towarzystwo
                        zaś, starszyzna, nawet regimentarze, z wyjątkiem kasztelana kamienieckiego,
                        schronili się do miasta. Gdyby Chmielnicki nadszedł był razem z tą burzą,
                        byłby wziął obóz bez oporu.</p>
                    <p>Nazajutrz było już nieco lepiej, chociaż deszcz jeszcze popadywał. Dopiero
                        koło piątej z południa wiatr przepędził chmury, błękit roztoczył się nad
                        obozem, a w stronie Starego Zbaraża zajaśniała przepyszna siedmiobarwna
                        tęcza, której potężny łuk jednem ramieniem za Stary Zbaraż przechodził,
                        drugiem zdawał się ssać wilgoć z Czarnego lasu — i świecił się, i mienił i
                        grał na tle chmur uciekających.</p>
                    <p>Wówczas otucha wstąpiła w serca. Rycerstwo wróciło do obozu i wstąpiło na
                        ślizgie wały, aby widokiem tęczy oczy weselić. Zaraz poczęto rozprawiać
                        gwarnie i zgadywać, co ten pomyślny znak zwiastuje, gdy wtem pan
                        Wołodyjowski, stojąc wraz z <!-- choice>
                            <orig>innym</orig>
                            --><corr>innymi</corr><!--
                        </choice --> nad samą fosą, przysłonił swe rysie oczy ręką i zakrzyknął:</p>
                    <p>— Wojsko z pod tęczy wychodzi! wojsko!</p>
                    <p>Zrobił się ruch, jakby wicher poruszył masą ludzi, a potem szmer zerwał się
                        nagle. Słowa: „wojsko idzie!“ przeleciały, jakoby strzała, od jednego końca
                        wałów do drugiego. Żołnierze poczęli się cisnąć, popychać, skłębiać. Szmery
                        zrywały się i cichły; wszystkie dłonie spoczęły nad oczyma, wszystkie oczy
                        wbiły się z wytężeniem w dal — serca tłukły się w piersiach — i patrzyli tak
                            <pb n="050"/>wszyscy, oddech w piersiach wstrzymując, zawieszeni między
                        niepewnością i nadzieją!</p>
                    <p>A wtem pod siedmiobarwną bramą, zamajaczyło coś i majaczyło coraz wyraźniej i
                        wynurzało się z dali, i zbliżało coraz bardziej i widniało coraz dokładniej
                        — aż w końcu ukazały się chorągwie, proporce, buńczuki — później las
                        proporczyków — oczy nie dały dłużej wątpić — było to wojsko.</p>
                    <p>Wówczas jeden olbrzymi okrzyk wyrwał się ze wszystkich piersi, okrzyk
                        niepojętej radości:</p>
                    <p>— Jeremi! Jeremi! Jeremi!</p>
                    <p>Najstarszych żołnierzy ogarnął po prostu szał. Jedni rzucili się z wałów,
                        przebrnęli fosę i biegli piechotą, przez zalaną wodą równinę, ku zbliżającym
                        się pułkom; drudzy lecieli do koni; inni śmieli się, inni płakali, składali
                        ręce lub wyciągali je ku niebu, wołając: „idzie nasz ojciec, nasz zbawca,
                        nasz wódz!“ Zdawaćby się mogło, że oblężenie już zdjęte, Chmielnicki
                        pokonany i zwycięstwo odniesione. Tymczasem pułki księcia podchodziły coraz
                        bliżej, tak że można już było rozróżnić znaki. Szły więc naprzód, jako
                        zwykle, lekkie pułki książęcych Tatarów, semenów i Wołochów — za nimi widać
                        było cudzoziemską piechotę Machnickiego — dalej armaty Wurcla, dragonią i
                        poważne znaki husarskie. Promienie słońca łamały się na ich zbrojach, na
                        grotach sterczących kopii — i szli wszyscy w blaskach niezwyczajnych, jakoby
                        już ich otaczała glorya zwycięstwa. Skrzetuski, stojący wraz z panem
                        Longinem na wałach, poznał zdala swoją chorągiew, którą był w Zamościu
                        zostawił — i wyżółkłe policzki zarumieniły mu się nieco; odetchnął silnie po
                        kilkakroć, jakby jakiś niezmierny ciężar zrzucał z piersi — i poweselał w
                        oczach. Bo też i blizkie <pb n="051"/>już były dla niego dni trudów
                        nadludzkich, oraz walk heroicznych, które najlepiej goją serce i pamięć
                        bolesną gdzieś coraz głębiej na dno duszy strącają. Pułki zbliżyły się
                        jeszcze i zaledwie tysiąc kroków dzieliło je od obozu. Nadbiegła też i
                        starszyzna, by oglądać wejście książęce: więc trzej regimentarze, z nimi pan
                        Przyjemski, pan chorąży koronny, pan starosta krasnostawski, pan Korf i
                        wszyscy inni oficerowie, tak chorągwi polskich, jak i cudzoziemskiego
                        autoramentu. Podzielali oni ogólną radość, a szczególniej pan Lanckoroński,
                        regimentarz, większy rycerz, aniżeli wódz, ale w sławie wojennej rozkochany,
                        wyciągał buławę w stronę skąd przychodził Jeremi i mówił tak głośno, że go
                        wszyscy słyszeli:</p>
                    <p>— Oto tam nasz najwyższy wódz i ja pierwszy dank i władzę swą mu oddawam.</p>
                    <p>Pułki książęce zaczęły wchodzić do obozu. Było wszystkiego ludu trzy tysiące,
                        ale za sto tysięcy serc przyrosło — bo byli to przecie wszystko zwycięzcy z
                        pod Pohrebiszcz, Niemirowa, Machnówki i Konstantynowa. Witali się tedy
                        znajomi i przyjaciele. Za lekkimi pułkami wtoczyła się nakoniec z trudem i
                        artylerya Wurclowska, prowadząc cztery hakownice, dwie oktawy srodze donośne
                        i sześć zdobycznych organków. Książę, który ze Starego Zbaraża pułki
                        ekspedyował, wjechał dopiero wieczorem, po zachodzie słońca. Zbiegło się co
                        żyło na jego spotkanie. Żołnierze, pozapalawszy kaganki, ogarki, pochodnie i
                        szczapy łuczywa, otoczyli tak książęcego dzianeta, że postępować nie mógł.
                        Chwytano go też za cugle, by oczy widokiem bohatera dłużej napoić. Całowano
                        suknie książęce, a samego ledwie, że nie porwano na ramiona. Uniesienie
                        doszło do tego stopnia, że nietylko żołnierze z pod swojskich znaków, ale i
                        roty <pb n="052"/>cudzoziemskie oświadczyły, że przez kwartał darmo będą
                        służyły. Coraz większy tłok czynił się naokół księcia, tak że kroku już
                        postąpić nie mógł — siedział więc na swym białym dzianecie, otoczony
                        żołnierstwem, jak pasterz między owcami, a okrzykom i wiwatom nie było
                        końca. Wieczór się zrobił cichy, pogodny. Na ciemnem niebie zabłysło tysiące
                        gwiazd i wnet pojawiły się pomyślne wróżby. Właśnie gdy pan Lanckoroński
                        zbliżył się do księcia z buławą w ręku, by mu ją oddać, jedna z gwiazd,
                        oderwawszy się od sklepienia i ciągnąc za sobą strugę świetlaną, spadła z
                        hukiem w stronie Konstantynowa, skąd miał nadciągnąć Chmielnicki, i zgasła.
                        „To Chmielnickiego gwiazda! — krzyknęli żołnierze. — Cud! cud! znak widomy!“
                        „Vivat Jeremi victor!“ powtórzyło tysiące głosów, a wtem kasztelan
                        kamieniecki zbliżył się i dał znak ręką, że chce mówić. Uciszyło się zaraz
                        nieco, on zaś rzekł:</p>
                    <p>— Król mnie dał buławę, ale ja ją w twoje, godniejsze ręce, zwycięzco, oddaję
                        i pierwszy twoich rozkazów chcę słuchać.</p>
                    <p>— I my z nim! — powtórzyli dwaj inni regimentarze.</p>
                    <p>Trzy buławy wyciągnęły się ku księciu, ale on rękę cofnął i odrzekł:</p>
                    <p>— Nie ja waszmościom dawałem buławy, więc ich nie będę odbierał.</p>
                    <p>— Bądź więc nad trzema czwartą! — rzekł Firlej.</p>
                    <p>— Vivat Wiśniowiecki! Vivat regimentarze! — krzyknęło rycerstwo. — Żyć i
                        umierać razem chcemy!</p>
                    <p>W tej chwili dzianet książęcy podniósł łeb, wstrząsnął farbowaną purpurowo
                        grzywą i zarżał potężnie, aż <pb n="053"/>wszystkie konie w obozie
                        odpowiedziały mu jednym głosem.</p>
                    <p>Poczytano i to za przepowiednię zwycięstwa. Żołnierze mieli ogień w oczach.
                        Serca rozpaliły się pragnieniem walki, dreszcz zapału przebiegał przez
                        ciała. Starszyzna nawet podzielała ogólne uniesienie. Podczaszy płakał i
                        modlił się, a pan kasztelan kamieniecki i pan starosta krasnostawski pierwsi
                        poczęli trzaskać szablami, wtórując żołnierzom, którzy biegli na zręby wałów
                        i wyciągając ręce w ciemności, wołali ku stronie, z której spodziewano się
                        nieprzyjaciela.</p>
                    <p>— Bywajcie, psubraty! Znajdziecie nas gotowych!</p>
                    <p>Tej nocy nikt nie spał w obozie i aż do rana grzmiały okrzyki i roiły się
                        światła błyszczące kaganków i pochodni.</p>
                    <p>Nad ranem przyszedł z podjazdu, z pod Czołhańskiego kamienia, pan pisarz
                        koronny Sierakowski i przyniósł wiadomość o nieprzyjacielu, który o pięć mil
                        od obozu się znajdował. Podjazd stoczył walkę z przeważnemi siłami ordyńców;
                        zginęło w niej dwóch panów Mańkowskich, pan Oleksicz i kilku zacnego
                        towarzystwa. Przywiezione języki twierdziły, że za onym komunikiem chan i
                        Chmielnicki idą z całą potęgą. Dzień zeszedł na oczekiwaniu i
                        rozporządzeniach do obrony. Książę, przyjąwszy bez dłuższych wahań naczelne
                        dowództwo, szykował wojsko, wyznaczał każdemu gdzie miał stać, jak się
                        bronić i jak innym w pomoc przychodzić. W obozie zapanował najlepszy duch;
                        karność została przywrócona, a zamiast dawnego zamieszania, krzyżowania się
                        rozporządzeń, niepewności — widziałeś wszędy ład i sprawność. Do południa
                        wszyscy byli na swych pozycyach. Straże przed obozem rozrzucone donosiły
                        każdej chwili, <pb n="054"/>co dzieje się w okolicy. W poblizkich wioskach
                        wysłana czeladź brała żywność i paszę, ile się gdzie jeszcze dało złapać.
                        Żołnierz stojący na wałach gwarzył wesoło i śpiewał, a noc spędzono,
                        drzemiąc przy ogniskach, z ręką na szabli, w takiej gotowości, jakby co
                        chwila szturm miał nastąpić.</p>
                    <p>Jakoż świtaniem poczęło się coś czernić w stronie Wiśniowca. Dzwony uderzyły
                        w mieście na trwogę, a w obozie długie, żałosne głosy trąb pobudziły
                        czujność żołnierzy. Piesze regimenta wyszły na wały, w przerwach stanęła
                        jazda, gotowa zerwać się za pierwszym znakiem do ataku, a przez całą długość
                        okopu wzniosły się ku górze dymki od zapalonych lontów.</p>
                    <p>W tej samej chwili pojawił się książę na swoim białym dzianecie. Ubrany był w
                        srebrne blachy, ale bez hełmu. Najmniejszej troski nie było znać na jego
                        czole; owszem, wesołość biła mu z oczu i twarzy.</p>
                    <p>— Mamy gości, mości panowie! mamy gości! — powtarzał, przejeżdżając wzdłuż
                        wałów.</p>
                    <p>Cisza nastała i słychać było łopotanie chorągwi, które lekki powiew wiatru to
                        nadymał, to owijał naokoło drzewców. Tymczasem nieprzyjaciel zbliżył się
                        tak, iż można go było okiem ogarnąć.</p>
                    <p>Była to pierwsza fala, więc nie sam Chmielnicki z chanem, ale rekonesans,
                        złożony ze trzydziestu tysięcy wyborowych ordyńców, uzbrojonych w łuki,
                        samopały i szable. Zagarnąwszy tysiąc pięćset pachołków, wysłanych po
                        żywność, szli gęstą ławą od Wiśniowca, potem, wyciągnąwszy się w długi
                        półksiężyc, poczęli zajeżdżać z przeciwnej strony, ku Staremu Zbarażowi.</p>
                    <p>Ale tymczasem książę, przekonawszy się, iż to tylko komunik, dał rozkaz, by
                        jazda wyszła z okopów. <pb n="055"/>Rozległy się głosy komendy, pułki
                        zaczęły się ruszać i wychodzić z za wałów, jak pszczoły z ula. Równina
                        napełniła się ludźmi i końmi. Zdala widać było rotmistrzów z buzdyganami w
                        ręku, oganiających chorągwie i szykujących je do boju. Konie parskały rzeźwo
                        — a czasem rżenie przebiegło szeregi. Potem z tej masy wysunęły się dwie
                        chorągwie Tatarów i semenów książęcych i szły drobnym kłusem naprzód; łuki
                        trzęsły się im na plecach, migotały kołpaki — i szli w milczeniu, a na czele
                        ich jechał rudy Wierszułł, pod którym koń rzucał się jak szalony, co chwila
                        zwieszając w powietrzu przednie kopyta, jakby chciał zerwać wędzidła i
                        skoczyć co prędzej w zamęt.</p>
                    <p>Błękitu nieba nie plamiła żadna chmurka, dzień był jasny, przezroczysty — i
                        widać ich było, jak na dłoni.</p>
                    <p>W tejże samej chwili, od strony Starego Zbaraża ukazał się taborek książęcy,
                        który nie zdołał wejść z całem wojskiem, a teraz nadążał co siły, z obawy,
                        aby ordyńcy nie ogarnęli go jednym zamachem. Jakoż nie uszedł ich oczu i
                        wnet długi półksiężyc ruszył ku niemu z kopyta. Krzyki: „Ałła!“ doleciały aż
                        do uszu stojącej na wałach piechoty; chorągwie Wierszułła pomknęły, jak
                        wicher, na ratunek.</p>
                    <p>Ale półksiężyc dobiegł prędzej do taborku i opasał go w jednej chwili, jakby
                        czarną wstęgą, a jednocześnie kilka tysięcy ordyńców zwróciło się z wyciem
                        nieludzkiem ku Wierszułłowi, starając się go również opasać. I tu dopiero
                        można było poznać doświadczenie Wierszułła i sprawność jego żołnierzy.
                        Widząc bowiem, że im zachodzą z prawej i lewej strony, rozdzielili się na
                        troje i skoczyli na boki, poczem rozdzielili się na czworo, potem na dwoje —
                        a za każdym razem nieprzyjaciel <pb n="056"/>musiał się zwracać całą linią,
                        bo przed sobą nie miał nikogo, a skrzydła już mu rwano. Dopiero za czwartym
                        razem uderzyli się pierś w pierś, ale Wierszułł uderzył całą siłą w
                        najsłabsze miejsce, rozerwał je i od razu znalazł się na tyłach
                        nieprzyjaciela. Wtedy porzucił go i szedł jak burza ku taborkowi, nie
                        dbając, że tamci zaraz mu na kark najadą.</p>
                    <p>Starzy praktycy, patrząc na to z wałów, uderzali się zbrojnemi dłońmi po
                        lędźwiach, wykrzykując:</p>
                    <p>— Niech ich kule biją! Tylko książęcy rotmistrze tak prowadzą!</p>
                    <p>Tymczasem Wierszułł, natarłszy ostrym klinem na pierścień opasujący taborek,
                        przebił go tak, jak strzała przebija ciało żołnierza, i w mgnieniu oka
                        przedostał się do środka. Teraz zamiast dwóch bitew, zawrzała jedna — ale
                        tem zaciętsza. Cudny to był widok! W środku równiny taborek, jakoby ruchoma
                        forteca, wyrzucał długie smugi dymu i ział ogniem — naokół zaś, czerniło się
                        mrowie ruchliwe, rozszalałe, niby jakiś wir olbrzymi, za wirem konie
                        latające bez jeźdźców, w środku szum, wrzask, grzechotanie samopałów. Ci
                        tłoczą się jedni przez drugich, tamci nie dają się rozrywać. Jak dzik
                        otoczony broni się białymi kłami i tnie zajadłą psiarnię, tak ów tabor wśród
                        chmary tatarskiej bronił się z rozpaczą i nadzieją, że z obozu pomoc,
                        większa od Wierszułłowej, mu przyjdzie.</p>
                    <p>Jakoż wkrótce na równinie zamigotały czerwone kolety dragonów Kuszla i
                        Wołodyjowskiego — rzekłbyś listki czerwone kwiatów, które wiatr żenie. Ci
                        dobiegli do chmary tatarskiej i wpadli w nią, jak w czarny las, tak, że po
                        chwili wcale ich nie było widać, tylko kotłowanie uczyniło się jeszcze
                        większe. Dziwno było nawet <pb n="057"/>żołnierzom, dlaczego książę nie
                        przyjdzie od razu z dostateczną potęgą w pomoc otoczonym, ale on zwłóczył,
                        chcąc dowodnie pokazać żołnierzom, jakie to posiłki im prowadził — i przez
                        to serce im podnieść i do większych jeszcze niebezpieczeństw
                        przygotować.</p>
                    <p>Jednakże ogień w taborku osłabł, znać już nabijać nie mieli czasu, albo się
                        rury muszkietów zbyt rozgrzały, natomiast wrzask Tatarów zwiększał się coraz
                        bardziej, więc książę dał znak i trzy husarskie chorągwie, jedna jego własna
                        pod Skrzetuskim, druga starosty krasnostawskiego, trzecia królewska pod
                        panem Pigłowskim, ruszyły z obozu ku bitwie. Dobiegły i uderzywszy jak
                        obuchem, rozerwały od razu pierścień tatarski, potem spędziły go, zgniotły
                        na równinie, wparły ku lasom, rozbiły raz jeszcze — i gnały o ćwierć mili od
                        obozu, taborek zaś, wśród radosnych okrzyków i huku dział, zemknął
                        bezpiecznie w okopy.</p>
                    <p>Tatarzy jednak, czując, że za nimi idzie Chmielnicki i chan, nie znikli
                        całkiem z oczu: owszem, wkrótce pojawili się na nowo i hałłakując, obiegali
                        cały obóz, zajmując przytem drogi, gościńce i wsie poblizkie, z których
                        wkrótce podniosły się słupy czarnego dymu ku niebu. Mnóstwo ich harcowników
                        zbliżyło się pod okopy, przeciw którym sypnęli się zaraz pojedynczo i
                        kupkami żołnierze książęcy i kwarciani, szczególniej z tatarskich, wołoskich
                        i dragońskich chorągwi.</p>
                    <p>Wierszułł nie mógł brać w harcach udziału, albowiem sześć razy w głowę cięty
                        przy obronie taborku, leżał jak nieżywy w namiocie, natomiast pan
                        Wołodyjowski, choć cały już jak rak od krwi czerwony, zamało miał jeszcze
                        ukontentowania i pierwszy wyruszył. Trwały owe harce aż do wieczora, na
                        które z obozu piechoty <pb n="058"/>i rycerstwo z górnych chorągwi patrzyło
                        jak na widowisko. Przebiegano więc sobie wzajemnie, potykano się gromadami,
                        albo pojedynczo, chwytano żywcem niewolników. A pan Michał co którego ucapił
                        i odprowadził, to znów wracał; czerwony jego mundur uwijał się po całem
                        pobojowisku, aż go wreszcie Skrzetuski panu Lanckorońskiemu, jako
                        osobliwość, zdala pokazał, bo ilekroć zczepił się z Tatarem, rzekłbyś: w
                        Tatara piorun trzasł. Zagłoba, choć pan Michał nie mógł go dosłyszeć,
                        dodawał mu krzykiem z wałów ochoty, od czasu zaś do czasu zwracał się do
                        stojących naokół żołnierzy i mówił:</p>
                    <p>— Patrzcie, waszmościowie! Ja to uczyłem go szablą robić. Dobrze! Dalejże po
                        nim! Dali-Bóg, niedługo mnie dorówna!</p>
                    <p>Ale tymczasem słońce zaszło — i harcownik począł zwolna ściągać się z pola,
                        na którym pozostały tylko trupy końskie i ludzkie. W mieście poczęto znów
                        dzwonić na „Anioł Pański“.</p>
                    <p>Noc zapadała zwolna, jednakże ciemność nie nadchodziła, bo naokół świeciły
                        łuny. Paliły się Załościce, Barzyńce, Łubianki, Stryjówka, Kretowice,
                        Zarudzie, Wachlówka — i cała okolica, jak okiem sięgnąć, płonęła jednym
                        pożarem. Dymy w nocy stały się czerwone, gwiazdy świeciły na różowem tle
                        nieba. Chmary ptactwa z lasów, gąszczów i stawów podnosiły się z wrzaskiem
                        okropnym i krążyły w powietrzu oświetlonem pożogą, jakoby płomienie
                        latające. Bydło w taborze, przerażone niezwykłym widokiem, poczęło ryczeć
                        żałośnie.</p>
                    <p>— Nie może być — mówili między sobą w okopie starzy żołnierze — aby ów
                        komunik tatarski takowe <pb n="059"/>rozniecił pożary; pewnie to sam
                        Chmielnicki z kozakami i całą ordą się zbliża.</p>
                    <p>Jakoż nie były to czcze domysły, już bowiem pan Sierakowski przywiózł
                        poprzedniego dnia wiadomość, że hetman zaporoski i chan tuż za komunikiem
                        następują, czekano więc ich na pewno. Żołnierze, co do jednego, byli na
                        okopach; lud na dachach i wieżach. Wszystkie serca biły niespokojnie.
                        Niewiasty szlochały po kościołach, wyciągając ręce do Najświętszego
                        Sakramentu. Gorsze od wszystkiego oczekiwanie przygniotło niezmiernym
                        ciężarem miasto, zamek i obóz.</p>
                    <p>Ale nie trwało długo. Noc jeszcze nie zapadła zupełnie, gdy na widnokręgu
                        ukazały się pierwsze szeregi kozackie i tatarskie, za niemi drugie, trzecie,
                        dziesiąte, setne, tysiączne. Rzekłbyś: wszystkie lasy, chaszcze zerwały się
                        nagle z korzeni i idą na Zbaraż. Napróżno oczy ludzkie szukały końca tych
                        szeregów; jak wzrok sięgnął, czerniło się mrowie ludzkie i końskie, ginące w
                        dymach i łunach oddalenia. Szli jak chmury, albo jak szarańcza, która całą
                        okolicę ruchomą, straszliwą masą pokryje. Przed niemi szedł groźny pomruk
                        głosów ludzkich, jak wicher szumiący w boru, wśród wierzchołków starych
                        sosen. Poczem zatrzymawszy się o ćwierć mili, poczęli się rozkładać i
                        zapalać nocne ogniska.</p>
                    <p>— Widzicie ognie — szeptali żołnierze — dalej idą, niż koń jednym tchem
                        doleci.</p>
                    <p>— Jezus, Marya! — mówił do Skrzetuskiego Zagłoba. — Mówię waćpanu, że lew
                        jest we mnie i trwogi nie czuję, ale wolałbym, żeby ich jasne pioruny
                        wszystkich do jutra zatrzasnęły. Jak mi Bóg miły, że ich za wiele. Już chyba
                        i na dolinie Józafata większego tłoku nie będzie. I powiedz waćpan, o co tym
                        złodziejom <pb n="060"/>chodzi? Nie siedziałby to każdy psubrat lepiej w
                        domu, nie robiłby spokojnie pańszczyzny? Co my winni, że nas Pan Bóg
                        szlachtą, a ich chamami stworzył i powinnymi im być kazał? Tfu! Złość mię
                        porywa! Słodki ja człowiek, do rany mnie przyłożyć, ale niechże mię do pasyi
                        nie doprowadzają. Za dużo oni mieli swobód, za dużo chleba, to też się
                        rozmnożyli, jak myszy w gumnie — a teraz się na kotów porywają. Poczekajcie!
                        poczekajcie! Jest tu kot, co się nazywa kniaź Jarema, i drugi, Zagłoba! Co
                        waść myślisz, czy będą tentowali traktatów? Żeby się tak w pokorę udali,
                        jeszczeby ich można zdrowiem darować — co? Jedno mię ciągle niepokoi, czy
                        wiwendy w obozie jest dosyć? A do dyabla! Patrzcieno, waszmościowie, znowu
                        tam ognie za tymi ogniami — i dalej ognie! Niechże czarna śmierć spadnie na
                        takowy congressus!</p>
                    <p>— Co waść mówisz o traktatach! — odrzekł Skrzetuski — gdy oni sądzą, iż
                        wszystkich nas mają w ręku i jutro dostaną.</p>
                    <p>— Ale nie dostaną? — co? — pytał Zagłoba.</p>
                    <p>— Boska w tem wola. W każdym razie skoro tu jest książę, nie przyjdzie im to
                        łatwo.</p>
                    <p>— Otoś mnie waćpan pocieszył! Nie o to mnie chodzi, by im łatwo nie przyszło,
                        jeno, żeby wcale nie przyszło.</p>
                    <p>— Niemałe to jest ukontentowanie dla żołnierza, gdy darmo gardła nie
                        daje.</p>
                    <p>— Pewnie, pewnie... Niech to pioruny zapalą, razem z waszem
                        ukontentowaniem!</p>
                    <p>W tej chwili zbliżył się Podbipięta i Wołodyjowski.</p>
                    <p>— Mówią, że ordy i kozactwa jest na pół miliona — rzekł Litwin.</p>
                    <pb n="061"/>
                    <p>— Bodaj waści język odjęło! — krzyknął Zagłoba.— Dobra nowina!</p>
                    <p>— Przy szturmach łatwiej ich ciąć, niż w polu — odpowiedział ze słodyczą pan
                        Longinus.</p>
                    <p>— Skoro się książę nasz i Chmielnicki wreszcie spotkali — rzekł pan Michał —
                        to <!-- choice>
                            <orig>już.</orig>
                            --><corr>już</corr><!--
                        </choice --> o żadnych układach ani gadać. Albo starosta, albo Kapucyn! Jutro
                        sądny dzień będzie! — dodał, zacierając ręce.</p>
                    <p>Mały rycerz miał słuszność. W tej wojnie, tak długiej, dwa lwy
                        najstraszniejsze ani razu nie stanęły sobie oko w oko. Gromił jeden hetmanów
                        i regimentarzy, drugi potężnych atamanów kozackich, za jednym i za drugim
                        szło w trop zwycięstwo, jeden i drugi byli postrachem nieprzyjaciół — ale
                        czyja szala miała przeważyć w bezpośredniem spotkaniu, teraz dopiero miało
                        się rozstrzygnąć. Wiśniowiecki patrzył bowiem z okopu na nieprzejrzane ćmy
                        tatarskie, kozackie — i napróżno starał się je objąć okiem — Chmielnicki
                        spoglądał z pola na zamek i obóz, myśląc w duszy: tam mój wróg
                        najstraszliwszy; gdy tego zetrę, któż mi się oprze?</p>
                    <p>Łatwo to było zgadnąć, że walka między tymi dwoma ludźmi będzie długa i
                        zaciekła, ale rezultat nie mógł być wątpliwy. Ów kniaź na Łubniach i
                        Wiśniowcu stał na czele piętnastu tysięcy ludzi, licząc w to i sługi
                        obozowe, gdy tymczasem za chłopskim wodzem szły ludyszcza, mieszkające od
                        morza Azowskiego i Donu, aż do ujścia Dunaju. Szedł więc z nim chan, na
                        czele ordy Krymskiej, Białogrodzkiej, Nohajskiej i Dobruckiej — szedł lud,
                        który na wszystkich dorzeczach Dniestru i Dniepru zamieszkiwał, szli niżowi
                        i czerń nieprzeliczona — ze stepów, jarów, borów, miast, miasteczek, wsi i
                        chutorów, i ci wszyscy, co pierwej w dworskich lub <pb n="062"/>koronnych
                        chorągwiach służyli; szli czerkasowie, karałasze wołoscy, Turcy
                        sylistryjscy, Turcy rumelscy; szły nawet luźne watahy Serbów i Bułgarów.
                        Zdawać się mogło, że to nowa wędrówka narodów, które porzuciły mroczne
                        stepowe siedziby, ciągną na zachód, by nowe ziemie zająć, nowe państwo
                        utworzyć.</p>
                    <p>Taki to był stosunek sił walczących... garść przeciw krociom, wyspa naprzeciw
                        morzu! Więc nie dziwota że niejedno serce biło trwogą i że nietylko w
                        mieście, nietylko w tym kącie kraju, ale i w całej Rzeczypospolitej patrzono
                        na ten samotny okop, otoczony powodzią dzikich wojowników, jak na grobowiec
                        wielkich rycerzy i wielkiego ich wodza.</p>
                    <p>Tak samo zapewne patrzył i Chmielnicki, bo ledwie ognie rozpaliły się dobrze
                        w jego obozach, gdy przed okopami kozak wysłaniec jął machać białą
                        chorągwią, trąbić i krzyczeć, by nie strzelano.</p>
                    <p>Straże wyszły i porwały go natychmiast.</p>
                    <p>— Od hetmana do księcia Jaremy — rzekł im.</p>
                    <p>Kniaź jeszcze z konia nie zsiadł i stał na okopie z twarzą pogodną jak niebo.
                        Łuny odbijały mu się na oczach i obłóczyły różowym blaskiem jego delikatną
                        białą twarz. Kozak, stanąwszy przed obliczem pańskiem, stracił mowę i łydy
                        zadrżały pod nim, a mrowie przeszło mu przez ciało, choć to był stary wilk
                        stepowy i jako poseł przybywał.</p>
                    <p>— Kto ty? — pytał książę-wojewoda, utkwiwszy w niego swe spokojne
                        źrenice.</p>
                    <p>— Ja setnik, Sokół... od hetmana.</p>
                    <p>— A z czem przychodzisz?</p>
                    <p>Setnik począł bić czołem pokłony, aż pod strzemiona księcia.</p>
                    <pb n="063"/>
                    <p>— Przebacz, władyko! Co mnie kazali, to powiem — ja nie winien!</p>
                    <p>— Mów śmiało.</p>
                    <p>— Hetman kazał mi powiedzieć, że w gości przybył do Zbaraża i jutro w zamku
                        was odwiedzi.</p>
                    <p>— Powiedz mu, że nie jutro, ale dziś wydaję ucztę w zamku! — odrzekł
                        książę.</p>
                    <p>Jakoż w godzinę później zagrzmiały na wiwaty moździerze, wzniosły się radosne
                        okrzyki — i wszystkie okna zamkowe zajaśniały od tysiąców świec
                        jarzących.</p>
                    <p>Chan, usłyszawszy wiwatowe strzały, głosy trąb i kotłów, wyszedł własną osobą
                        przed namiot, w towarzystwie brata Nuradyna, sułtana Gałgi, Tuhaj-beja i
                        wielu murzów, a następnie posłał po Chmielnickiego.</p>
                    <p>Hetman, jakkolwiek nieco już podpity, stawił się natychmiast i bijąc pokłony,
                        a zarazem przykładając palce do czoła, brody i piersi, czekał na
                        zapytanie.</p>
                    <p>Przez długi czas chan spoglądał na zamek, świecący zdala jak olbrzymia
                        latarnia, i kiwał z lekka głową, nakoniec pogładził się ręką po rzadkiej
                        brodzie, która w dwóch długich kosmykach spadała na łasicową szubę, i rzekł,
                        wskazując palcem na jaśniejące szyby:</p>
                    <p>— Hetmanie zaporoski, co tam jest?</p>
                    <p>— Najpotężniejszy carzu! — odrzekł Chmielnicki — to kniaź Jarema ucztuje.</p>
                    <p>Chan zdumiał się.</p>
                    <p>— Ucztuje?...</p>
                    <p>— Trupy to jutrzejsze, dziś ucztują — odrzekł Chmielnicki.</p>
                    <p>Wtem nowe wystrzały huknęły na zamku, zabrzmiały trąby, a zmieszane okrzyki
                        doszły aż dostojnych uszu chanowych.</p>
                    <pb n="064"/>
                    <p>— Jeden Bóg — mruknął. — Lew jest w sercu tego giaura.</p>
                    <p>I po chwili milczenia dodał:</p>
                    <p>— Wolałbym z nim stać, niż z tobą.</p>
                    <p>Chmielnicki zadrżał. Ciężko on opłacał niezbędną przyjaźń tatarską, a do tego
                        jeszcze nie był pewien straszliwego sojusznika. Lada fantazya chanowa — i
                        wszystkie ordy mogły się zwrócić przeciw kozactwu, które wówczas byłoby
                        zgubione bez ratunku. A przytem wiedział Chmielnicki jeszcze i to, że chan
                        pomagał mu wprawdzie dla łupów, dla darów, dla nieszczęsnego jasyru,
                        uważając się jednak za prawowitego monarchę, wstydził się w duszy stawać po
                        stronie buntu przeciw królowi, po stronie takiego „Chmiela“ przeciw takiemu
                        Wiśniowieckiemu.</p>
                    <p>Hetman kozacki upijał się częstokroć, nietylko z nałogu, ale i z
                        desperacyi...</p>
                    <p>— Wielki monarcho! — rzekł — Jarema twój wróg. On to Tatarom odjął
                        Zadnieprze, on pobitych murzów, jako wilków po drzewach, na postrach
                        wieszał; on na Krym chciał iść ogniem i mieczem...</p>
                    <p>— A wy to nie czyniliście szkód w ułusach? — pytał chan.</p>
                    <p>— Jam twój niewolnik.</p>
                    <p>Sine wargi Tuhaj-beja poczęły drgać i kły błyskać; miał on między kozakami
                        śmiertelnego wroga, który swego czasu cały czambuł w pień mu wyciął i samego
                        ledwie nie schwytał. Nazwisko jego cisnęło mu się teraz do ust z nieubłaganą
                        siłą mściwych wspomnień, więc nie wytrzymał i począł warczeć z cicha;</p>
                    <p>— Burłaj! Burłaj!</p>
                    <p>— Tuhaj-beju! — rzekł natychmiast Chmielnicki — <pb n="065"/>wy z Burłajem,
                        za najjaśniejszem i mądrem rozkazaniem chanowem, zeszłego roku wodę na
                        miecze leli.</p>
                    <p>Nowa salwa wystrzałów zamkowych, przerwała dalszą rozmowę.</p>
                    <p>Chan rękę wyciągnął i zatoczył nią koło, obejmujące Zbaraż miasto, zamek i
                        okop.</p>
                    <p>— Jutro to moje? — pytał, zwróciwszy się do Chmielnickiego.</p>
                    <p>— Jutro tamci pomrą — odparł Chmielnicki, z oczyma utkwionemi w zamek.</p>
                    <p>Poczem na nowo jął bić pokłony i ręką dotykać czoła, brody i piersi, uważając
                        rozmowę za skończoną. Chan też otulił się w łasicową szubę, bo noc była
                        chłodna choć lipcowa, i rzekł, zwróciwszy się ku namiotom:</p>
                    <p>— Późno już!...</p>
                    <p>Wówczas wszyscy poczęli się kiwać, jakby jedną siłą poruszani, a on szedł do
                        namiotu zwolna i poważnie, powtarzając z cicha:</p>
                    <p>— Jeden Bóg!...</p>
                    <p>Chmielnicki oddalił się również ku swoim, a przez drogę mruczał:</p>
                    <p>— Oddam ci zamek, i miasto, i łupy i jeńców, ale Jarema będzie mój, nie twój,
                        choćby mi gardłem zapłacić za niego przyszło.</p>
                    <p>Stopniowo ogniska poczęły mdleć i gasnąć, stopniowo uciszał się głuchy szmer
                        kilkuset tysięcy głosów; jeszcze tu i owdzie odzywał się głos piszczałek,
                        lub wołania koniuchów tatarskich, wyganiających konie na nocną paszę —
                        poczem i te głosy umilkły i sen objął nieprzeliczone zastępy tatarskie i
                        kozackie.</p>
                    <p>Tylko zamek huczał, grzmiał... wiwatował, jakby w nim wesele wyprawiano.</p>
                    <pb n="066"/>
                    <p>W obozie oczekiwano powszechnie, że szturm nazajutrz nastąpi. Jakoż od rana
                        ruszyły się tłumy czerni, kozaków, Tatarów i innych dzikich wojowników,
                        ciągnących z Chmielnickim, i szły ku okopom na kształt czarnych chmur,
                        walących się na szczyt góry. Żołnierz, lubo już dnia poprzedniego napróżno
                        starał się zliczyć ogniska, zdrętwiał teraz na widok tego morza głów. Lecz
                        nie był to jeszcze szturm prawdziwy, ale raczej oględziny pola, szańców,
                        fos, wałów i całego polskiego obozu. I jak wzdęta fala morska, którą wiatr
                        żenie z dalekiej roztoczy, przyjdzie, spiętrzy się, zapieni, uderzy z
                        hukiem, a potem cofnie się w dal, tak oni uderzali tu i owdzie, i znów się
                        cofali i znów uderzali, jakby próbując oporu, jakby chcąc się przekonać, czy
                        samym swym widokiem, czy samą liczbą nie zgniotą ducha, zanimby ciało
                        zgnieść mogli.</p>
                    <p>Bili też z dział — i kule gęsto poczęły padać do obozu, z którego odpowiadały
                        oktawy i ręczna strzelba, a jednocześnie na wałach pojawiła się procesya z
                        Najświętszym Sakramentem, aby otrzeźwić zdrętwiałe wojsko. Niósł ksiądz
                        Muchowiecki złocistą monstrancyą, trzymając ją obu rękoma powyżej twarzy, a
                        czasem podnosząc w górę — i szedł z przymkniętemi oczyma i ascetyczną
                        twarzą, spokojny, przybrany w lamową kapę i pod baldachimem. Przy nim szło
                        dwóch księży, trzymając go pod łokcie: Jaskólski, kapelan husarski, czasu
                        swego przesławny żołnierz, w sztuce wojennej jakby wódz jaki doświadczony, i
                        Żabkowski, również ex-wojskowy, olbrzymi Bernardyn, siłą jednemu tylko panu
                        Longinowi w całym obozie ustępujący. Drążki baldachimu niosło czterech
                        szlachty, między którymi był i Zagłoba — przed baldachimem zaś postępowały
                            <pb n="067"/>dziewczątka o słodkich twarzach, sypiące kwiaty. Szli tedy
                        przez całą długość wałów, a za nimi starszyzna wojskowa, żołnierzom zaś, na
                        widok monstrancyi, błyszczącej na kształt słońca, na widok spokoju księży i
                        onych dziewczątek, przybranych w bieli, rosły serca, przybywała odwaga,
                        zapał wstępował w dusze. Wiatr roznosił krzepiący zapach mirry palonej w
                        trybularzach; głowy wszystkich pochylały się z pokorą. Muchowiecki od czasu
                        do czasu wznosił monstrancyą i oczy ku niebu — i intonował pieśń: „Przed tak
                        wielkim Sakramentem“.</p>
                    <p>Dwa potężne głosy, Jaskólskiego i Żabkowskiego, podchwytywały ją w lot,
                        dośpiewując: „upadajmy na twarzy“ — a całe wojsko śpiewało dalej: „Niech
                        ustąpią z testamentem nowym prawom już starzy!“ Głęboki bas dział wtórował
                        pieśni, a czasem kula armatnia przelatywała hucząc nad baldachimem i
                        księżmi, czasem, uderzywszy poniżej w wał, zasypywała ich ziemią, aż pan
                        Zagłoba kurczył się i przyciskał do drążka. Szczególniej strach chwytał go
                        za włosy, gdy procesya dla modlitew stawała na miejscu. Wówczas trwało
                        milczenie i kule słychać było doskonale, lecące stadem, jak wielkie ptaki;
                        Zagłoba tylko się czerwienił coraz mocniej, a ksiądz Jaskólski zezował ku
                        polu i nie mogąc wytrzymać, mruczał: „kury im sadzać, nie z dział bić!“ — bo
                        istotnie bardzo złych mieli puszkarzy kozacy, a on, jako dawny żołnierz, nie
                        mógł spokojnie na takową niezręczność i takie marnowanie prochu patrzeć. I
                        znowu szli dalej — aż doszli do drugiego końca wałów, na które też nie było
                        ze strony nieprzyjaciela nigdzie wielkiego nacisku. Próbując tu i owdzie,
                        szczególniej od zachodniego stawu, czy się nie uda wywołać popłochu, cofnęli
                        się nakoniec Tatarzy i kozacy ku swoim stanowiskom i trwali w nich, <pb
                            n="068"/>nie wysyłając nawet harcowników. Tymczasem procesya otrzeźwiła
                        całkowicie oblężonych.</p>
                    <p>Widocznem już teraz było, że Chmielnicki czeka na przybycie swego taboru,
                        jakkolwiek skądinąd tak pewny był, że pierwszy prawdziwy szturm wystarczy,
                        iż zaledwie kilka szańców pod armaty kazał usypać i żadnych innych ziemnych
                        robót nie przedsiębrał, aby zagrozić oblężonym. Tabor nadciągnął nazajutrz i
                        stanął, wóz przy wozie, w kilkadziesiąt rzędów, na milę długości, od
                        Werniaków, aż ku Dębinie — z nim przyszły jeszcze nowe siły, a mianowicie
                        pyszna piechota zaporoska, prawie janczarom tureckim równa, do szturmów i
                        wstępnego boju o wiele od czerni i Tatarów sposobniejsza.</p>
                    <p>Pamiętny wtorkowy dzień 13 lipca zeszedł na obustronnych gorączkowych
                        przygotowaniach: już nie było wątpliwości, że szturm nastąpi, bo trąby,
                        kotły i litaury grały od rana larum w kozackim obozie, a między tatarstwem
                        huczał jak grzmot wielki święty bęben, bałt zwany... Wieczór uczynił się
                        cichy, pogodny; jeno z obu stawów i Gniezny podniosły się lekkie mgły —
                        nakoniec pierwsza gwiazda zamigotała na niebie.</p>
                    <p>W tej chwili sześćdziesiąt armat kozackich ryknęło jednym głosem —
                        nieprzejrzane zastępy ruszyły z krzykiem okropnym ku wałom i szturm się
                        rozpoczął.</p>
                    <p>Wojska stały na wałach i zdawało im się, że ziemia drży pod ich nogami;
                        najstarsi żołnierze nie pamiętali nic podobnego.</p>
                    <p>— Jezus, Marya! Co to jest? — pytał Zagłoba, stojąc obok Skrzetuskiego z
                        husaryą, w przerwie wałowej — to nie ludzie idą na nas.</p>
                    <p>— Jakbyś waść wiedział, że nie ludzie; <pb n="069"/>nieprzyjaciel woły przed
                        sobą żenie, abyśmy się pierwej strzelbą na nie wysilili.</p>
                    <p>Stary szlachcic poczerwieniał jak burak, oczy wyszły mu na wierzch, a z ust
                        buchnęło jedno słowo, w którem cała wściekłość, cały przestrach i wszystko,
                        co mógł myśleć w tej chwili, było zawarte:</p>
                    <p>— Łajdaki!...</p>
                    <p>Woły, jak szalone, popędzane przez dzikich, pół nagich czabańczuków batami i
                        palącemi się pochodniami, zdziczałe ze strachu, biegły naprzód z rykiem
                        okropnym, to zbijając się w kupę, to pędząc, to rozbiegając lub zwracając w
                        tył, a pędzone krzykiem, parzone ogniem, smagane surowcem, leciały znów ku
                        wałom. Aż Wurcel począł ziać ogniem i żelazem, wówczas dymy zakryły świat —
                        niebo poczerwieniało — przerażone bydło rozproszyło się, jakby je piorun
                        rozegnał, połowa go padła — a po ich trupach nieprzyjaciel szedł dalej.</p>
                    <p>Na przedzie, kłóci z tyłu spisami i prażeni ogniem z samopałów, biegli jeńcy
                        z worami piasku, którymi fosę mieli zasypywać. Byli to chłopi z okolic
                        Zbaraża, którzy nie zdołali schronić się do miasta przed nawałą: zarówno
                        młodzi mężczyźni, jak starcy i niewiasty. Biegło to wszystko z krzykiem,
                        płaczem, i wyciąganiem rąk ku niebu i wołaniem o litość. Włosy stawały na
                        głowie od tego wycia, ale litość zmarła wówczas na ziemi: z jednej strony
                        spisy kozackie pogrążały się w ich plecy, z drugiej kule Wurcla miażdżyły
                        nieszczęsnych, kartacze rwały ich na sztuki, ryły w nich bruzdy, więc
                        biegli, bluzgali się we krwi — padali, podnosili się i znów biegli, bo
                        pchała ich fala kozacka, kozacką turecka, tatarska...</p>
                    <pb n="070"/>
                    <p>Wnet fosa zapełniła się ciałami, krwią, worami z piaskiem — nakoniec zrównała
                        się i nieprzyjaciel z wyciem rzucił się przez nią.</p>
                    <p>Pułki pchały się jedne za drugimi; przy świetle działowego ognia widać było
                        starszyznę, zaganiającą buzdyganami coraz nowe zastępy na okop. Co
                        najprzebrańszy lud rzucił się na kwatery i wojska Jeremiego, bo wiedział
                        Chmielnicki, iż tam będzie opór największy. Szły więc kurzenie siczowe, za
                        nimi straszliwi perejasławscy z Łobodą, za nimi Woronczenko wiódł pułk
                        czerkaski, Kułak pułk karwowski, Neczaj bracławski, Stępka humański,
                        Mrozowiecki korsuński — szli i Kalniczanie i potężny pułk białocerkiewski,
                        piętnaście tysięcy ludzi liczący — a z nim sam Chmielnicki — w ogniu, jak
                        szatan czerwony, szeroką pierś na kulę wystawiający, z twarzą lwa, okiem
                        orła — w chaosie, dymie, zamieszaniu, rzezi i zwichrzeniu, w płomieniach, na
                        wszystko baczny, wszystkiem rządzący.</p>
                    <p>Za mołojcami szli dzicy dońscy kozacy; dalej czerkasi, walczący nożami; tuż
                        Tuhaj-bej wiódł wyborowych nohajców; za nimi Subagazi białogrodzkich
                        Tatarów, tuż Kurdłuk śniadych astrachańców, zbrojnych w olbrzymie łuki i
                        strzały, z których każda nieledwie za dziryt ujść mogła. Szli jedni za
                        drugimi tak gęsto, że gorący oddech z tyłu idących oblewał karki
                        przodowym.</p>
                    <p>Ilu ich padło, nim doszli nakoniec do owej fosy, ciałami jeńców zasypanej,
                        któż opowie, któż wyśpiewa! Lecz doszli, i przeszli i poczęli się drzeć na
                        wały. Wówczas rzekłbyś, że ta noc gwiaździsta, to noc sądu ostatecznego.
                        Działa, nie mogąc tłuc bliższych, ryczały ogniem nieustannym na dalsze
                        szeregi. Granaty, kreśląc łuki ogniste po niebie, leciały z chychotem
                        piekielnym, <pb n="071"/>czyniąc w ciemnościach dzień jasny. Piechota
                        niemiecka i polska łanowa, a obok niej spieszeni dragoni książęcy, leli
                        prawie wprost w twarze i piersi mołojców płomień i ołów.</p>
                    <p>Pierwsze ich szeregi chciały się cofać i pchane z tyłu, nie mogły. Więc marli
                        na miejscu. Krew bluzgała pod stopami następujących. Wały stały się ślizgie,
                        obsuwały się po nich nogi, ręce, piersi. Oni darli się na nie, spadali i
                        znów się darli, przykryci dymem, czarni od sadzy, kłóci, rąbani, gardząc
                        ranami i śmiercią. Miejscami walczono już na białą broń. Widziałeś ludzi,
                        jakby nieprzytomnych z wściekłości, z wyszczerzonemi zębami, z zalaną twarzą
                        krwią... Żywi walczyli na drgającej masie pobitych i konających. Nie było
                        już słychać komendy, jeno krzyk ogólny, straszny, w którym ginęło wszystko:
                        i grzechot strzelb, i charczenie rannych, i jęki i syk granatów.</p>
                    <p>I trwała ta walka olbrzymia a bezpardonowa przez całe godziny. Naokół wału
                        urósł drugi wał trupów — i tamował przystęp szturmującym. Siczowych wycięto
                        niemal do nogi, pułk perejasławski leżał pokotem naokół wału; karwowski,
                        braciawski i humański były zdziesiątkowane — ale inne pchały się jeszcze,
                        popychane z tyłu przez gwardye hetmańskie, rumelskich Turków i urumbejskich
                        Tatarów. Jednakże zamieszanie powstawało już w szeregach napastniczych, gdy
                        tymczasem naokoło łanowe piechoty polskie, Niemcy i dragonia nie ustąpili
                        dotąd ani piędzi. Zziajani, krwią ociekli, porwani szałem bojowym,
                        spotnieli, wpół obłąkani od zapachu krwi, rwali się jedni przez drugich ku
                        nieprzyjacielowi, tak właśnie, jak rozwścieczeni wilcy drą się ku stadu
                        owiec. W tej chwili Chmielnicki natarł powtórnie <pb n="072"/>z niedobitkami
                        pierwszych pułków i z całą, nietkniętą jeszcze potęgą białocerkwian,
                        Tatarów, Turków i czerkasów.</p>
                    <p>Działa z okopów przestały grzmieć, granaty świecić, tylko broń ręczna
                        zgrzytała przez całą długość zachodniego wału. Zgiełk wszczął się na nowo.
                        Nakoniec i strzelba umilkła. Ciemności pokryły walczących.</p>
                    <p>Już żadne oko nie mogło widzieć, co się tam dzieje — jeno przewracało się coś
                        w pomroce, jakby olbrzymie cielsko potworu, rzucane konwulsyami. Nawet z
                        krzyków nie można było już poznać, czy brzmi w nich tryumf, czy rozpacz.
                        Chwilami i one milkły, a wtedy słychać było tylko jakby olbrzymi jeden jęk,
                        rozlegający się ze wszech stron, z pod ziemi, na ziemi, w powietrzu, wyżej i
                        wyżej, jak gdyby i dusze odlatywały, jęcząc, z tego pobojowiska.</p>
                    <p>Ale były to krótkie przerwy: po takiej chwili wrzaski i wycia odzywały się z
                        większą jeszcze siłą, coraz chrapliwsze, coraz bardziej nieczłowiecze.</p>
                    <p>Wtem znów zagrzmiał ogień ręcznej strzelby: to oberszter Machnicki z resztą
                        piechoty przychodził w pomoc utrudzonym regimentom. Trąbki na odwrót poczęły
                        grać w tylnych szeregach mołojców.</p>
                    <p>Nastała przerwa, pułki kozackie oddaliły się od okopu na staję i stanęły pod
                        osłoną własnych ciał — ale nie minęło i pół godziny, gdy Chmielnicki znowu
                        zerwał się i po raz trzeci gnał ich do szturmu.</p>
                    <p>Ale wówczas na okopie ukazał się na koniu sam książę Jeremi. Łatwo go było
                        poznać, bo proporzec i buńczuk hetmański wiały mu nad głową — a zaś przed
                        nim i za nim niesiono kilkadziesiąt palących się krwawo pochodni. Wnet
                        poczęto bić z dział do niego, <pb n="073"/>ale niewprawni puszkarze
                        przerzucali kule daleko, aż za Gnieznę, on zaś stał spokojnie i patrzył w
                        zbliżające się chmury...</p>
                    <p>Kozacy zwolnili kroku, jakby oczarowani tym widokiem.</p>
                    <p>— Jarema! Jarema! — poszedł cichy pomruk, niby szum wiatru przez głębokie
                        szeregi.</p>
                    <p>I stojąc na okopie wśród krwawych świateł, wydawał im się ten groźny książę,
                        jakby olbrzym z baśni ludowej, więc drżenie przebiegło im utrudzone członki,
                        a ręce czyniły znaki krzyża. On stał ciągle.</p>
                    <p>Skinął złotą buławą — i wnet złowrogie ptactwo granatów zaszumiało na niebie
                        — i wpadło w następujące szeregi, zastępy zwinęły się, jak smok śmiertelnie
                        rażony; okrzyk przerażenia przeleciał z jednego końca ławy na drugi:</p>
                    <p>— Biegiem! biegiem! — rozległy się głosy pułkowników kozackich.</p>
                    <p>Czarna ława ruszyła całym pędem ku wałom, pod którymi mogła znaleźć ochronę
                        od granatów, ale nie przebiegła jeszcze ani połowy drogi, gdy książę, widny
                        ciągle jak na dłoni, zwrócił się nieco ku zachodowi i znów skinął złotą
                        buławą.</p>
                    <p>Na ten znak, od strony stawu, z przerwy między jego zwierciadłem a wałem,
                        poczęła się wysuwać jazda — i w mgnieniu oka rozlała się na krańcu brzegowym
                        równiny; przy świetle granatów widać było doskonale olbrzymie chorągwie
                        husaryi Skrzetuskiego i Zaćwilichowskiego, dragonią Kuszla i Wołodyjowskiego
                        i Tatarów książęcych Roztworowskiego. Za nimi wysuwały się coraz nowe pułki
                        semenów i wołochów Bychowca. Nietylko Chmielnicki, ale ostatni z ciurów <pb
                            n="074"/>kozackich poznał w jednej chwili, że zuchwały wódz postanowił
                        rzucić całą jazdę w bok nieprzyjacielowi.</p>
                    <p>Natychmiast w szeregach mołojców zabrzmiały trąbki do odwrotu. „Czoło ku
                        jeździe! czoło ku jeździe!“ — rozległy się przerażone głosy. Jednocześnie
                        zaś Chmielnicki usiłował zmienić front swych wojsk i jazdą od jazdy się
                        zasłonić. Ale już czasu nie było. Zanim zdołał sprawić szyki, zerwały się
                        książęce chorągwie i biegły jakby na skrzydłach, z okrzykiem: „bij, zabij!“
                        z warkotaniem proporców, z świstem piór i żelaznym chrzęstem zbroi. Husarye
                        wraziły kopie w ścianę nieprzyjaciela i same wpadły za niemi jak orkan,
                        przewalając i druzgocząc wszystko po drodze. Żadna siła ludzka, żaden
                        rozkaz, żaden wódz nie zdołał już utrzymać pułków pieszych, na które
                        pierwszy impet się zwrócił. Dziki popłoch ogarnął wyborową gwardyę
                        hetmańską. Białocerkwianie rzucali samopały, piszczele, spisy, kosy,
                        kiścienie, szable i osłaniając głowy rękoma, gnali w obłędzie strachu, z
                        rykiem zwierzęcym, na stojące w tyle oddziały Tatarów. Ale Tatarzy przyjęli
                        ich ulewą strzał — więc rzucili się w bok i biegli wzdłuż taboru pod ogniem
                        piechoty i dział Wurcla, ścieląc się trupem tak gęstym, że rzadko gdzie
                        jeden na drugiego nie padał.</p>
                    <p>Ale tymczasem dziki Tuhaj-bej, wspomagany przez Subagaziego i Urum-murzę,
                        uderzył z wściekłością na nawałę husaryi. Nie miał on nadziei jej złamać,
                        pragnął ją tylko, choćby na krótko, powstrzymać, aby przez ten czas
                        sylistryjscy i rumelscy janczarowie mogli sformować się w czworoboki, a
                        białocerkiewszczanie ochłonąć z pierwszego popłochu. Skoczył więc, jak w dym
                        — i sam leciał w pierwszym szeregu, nie jak wódz, ale <pb n="075"/>jak
                        prosty Tatar, i siekł, zabijał, narażał się razem z innymi. Krzywe szable
                        nohajców dzwoniły po pancerzach i harnaszach, a wycie wojowników głuszyło
                        wszystkie inne głosy. Lecz wytrzymać nie mogli. Wyparci z miejsca, naciskami
                        strasznym ciężarem żelaznych jeźdźców, którym niezwykli stawiać czoła
                        otwarcie, spychani ku janczarom, cięci długimi mieczami, zrzucani z siodeł,
                        kłuci, bici, gnieceni jak jadowite robactwo, bronili się jednak z taką
                        wściekłością, że istotnie pęd husaryi wstrzymany został. Tuhaj-bej rzucał
                        się na kształt niszczącego płomienia, a nohajcy szli przy nim, jak wilcy idą
                        przy wilczycy.</p>
                    <p>Jednak ustępowali, coraz gęstszym trupem padając. Już krzyki: „Ałła!“
                        grzmiące z pola, zwiastowały, że janczarowie stanęli w ordynku, gdy do
                        wściekłego Tuhaj-beja przypadł Skrzetuski i w łeb koncerzem go trzasnął.
                        Lecz widać rycerz wszystkich sił jeszcze po chorobie nie odzyskał, lub może
                        kuta w Damaszku misiurka cięcie wstrzymała, dość, że brzeszczot zwinął się
                        na głowie i uderzywszy płaszczyzną, spękał się na drobne kawałki. Ale oczy
                        Tuhaj-beja nocą natychmiast się powlokły, zdarł konia i padł na ręce
                        nohajców, którzy porwawszy swego wodza, pierzchli z wrzaskiem okropnym w
                        obie strony, jak pierzcha mgła, zwiana wichrem gwałtownym. Wszystkie jazdy
                        książęce znalazły się teraz wobec janczarów rumelskich i sylistryjskich i
                        wobec watah poturczeńców serbskich, które razem z janczarami utworzyły jeden
                        potężny czworobok i cofały się zwolna ku taborowi, zwrócone frontem ku
                        wrogom, najeżone rurami muszkietów, ostrzami długich włóczni, dzirytów,
                        berdyszów i handżarów.</p>
                    <pb n="076"/>
                    <p>Chorągwie pancerne dragońskie i semeńskie pędziły ku nim, jak wicher, a na
                        samym przedzie szła z łoskotem i tętentem husarska Skrzetuskiego. Sam on
                        leciał na oślep w pierwszym szeregu, a przy nim pan Longinus na swej kobyle
                        inflanckiej, ze straszliwym zerwikapturem w ręku.</p>
                    <p>Czerwona wstęga ognia przeleciała z jednego końca czworoboku na drugi — kule
                        zaświstały w uszach jeźdźców, gdzieniegdzie człowiek jęknął, gdzieniegdzie
                        koń się zwalił, linia jazdy łamie się, ale oni pędzą dalej; już dobiegają,
                        już janczary słyszą chrapanie i zdyszany oddech koni — czworobok zbija się
                        jeszcze ciaśniej i pochyla mur włóczni, trzymanych żylastemi rękoma, ku
                        rozszalałym rumakom. Ile ostrz w tej chmurze, tyle śmierci grozi
                        rycerzom.</p>
                    <p>Wtem jakiś husarz-wielkolud dopada w niepowstrzymanym pędzie do ściany
                        czworoboku; przez chwilę widać kopyta olbrzymiego konia, zwieszone w
                        powietrzu — następnie rycerz i rumak wpadają w środek ścisku, druzgocząc
                        włócznie, przewalając ludzi, łamiąc, miażdżąc, niwecząc.</p>
                    <p>Jak orzeł spada na stado białych pardew, a one zbite przed nim w lękliwą
                        kupę, idą na łup drapieżnika, który rwie je pazurami i dzióbem — tak pan
                        Longinus Podbipięta, wpadłszy w środek nieprzyjacielskich szyków, szalał ze
                        swym zerwikapturem. I nigdy trąba powietrzna nie czyni takich spustoszeń w
                        młodym i gęstym lesie, jakie on czynił w ścisku janczarów. Straszny był;
                        postać jego przybrała nieczłowiecze wymiary; kobyła zmieniła się w jakiegoś
                        smoka, ziejącego płomień z nozdrzy, a zerwikaptur troił się w ręku rycerza.
                        Kislar-Bak, olbrzymi aga, rzucił się na niego i padł <pb n="077"/>przecięty
                        na dwoje. Próżno co tęższe chłopy wyciągną ręce, zastawią mu się włóczniami
                        — wnet mrą, jakby rażeni gromem — on zaś tratuje po nich, ciska się w tłum
                        największy i co machnie — rzekłbyś, kłosy pod kosą padają, robi się pustka,
                        słychać wrzask przestrachu, jęki, grzmot uderzeń, zgrzyt żelaza o czaszki i
                        chrapanie piekielnej kobyły.</p>
                    <p>— Diw! diw! — wołają przerażone głosy.</p>
                    <p>W tej chwili żelazna nawała husaryi, ze Skrzetuskim na czele, runęła bramą,
                        otwartą przez litewskiego rycerza; ściany czworoboku pękły, jak ściany
                        walącego się domu, i masy janczarów rzuciły się w ucieczce na wszystkie
                        strony.</p>
                    <p>Czas też był na to, bo nohajcy, pod Subagazim, wracali już, jak wilki krwi
                        żądne, do bitwy, a z drugiej strony Chmielnicki, zebrawszy na nowo
                        białocerkwian, szedł z pomocą janczarom — lecz teraz zmieszało się wszystko.
                        Kozacy, Tatarzy, poturczeńcy, janczarowie uciekali w największym nieładzie i
                        popłochu ku taborom, nie dając żadnego oporu. Jazda parła ich, siekąc na
                        oślep. Kto nie zginął w pierwszej stai, ginął w drugiej. Pogoń była tak
                        zacięta, że chorągwie prześcignęły tylne szeregi uciekających; żołnierzom
                        ręce mdlały od cięcia. Tłumy rzucały broń, chorągwie, czapki, a nawet świty.
                        Białe kapuzy janczarskie pokryły, jak śniegiem, pole. Cała wyborna milicya
                        Chmielnickiego, piechota, jazda, artylerya, posiłkowe oddziały tatarskie i
                        tureckie utworzyły jedną bezładną masę, nieprzytomną, obłąkaną, oślepłą z
                        przerażenia. Całe setki uciekały przed jednym towarzyszem. Husarya,
                        rozbiwszy piechoty i Tatarów, uczyniła swoje, teraz zaś dragoni i lekkie
                        chorągwie szły ze sobą w zawody, a na ich czele pan <pb n="078"
                        />Wołodyjowski z Kuszlem szerzyli wiarę ludzką przechodzące klęski. Krew
                        pokryła jedną kałużą straszliwe pobojowisko i chlubotała, jak woda, pod
                        gwałtownemi uderzeniami kopyt końskich, pryskając na zbroje i twarze
                        rycerzy.</p>
                    <p>Uciekające tłumy odetchnęły dopiero wśród wozów swego taboru, gdy trąby
                        odwołały jazdę książęcą.</p>
                    <p>Rycerstwo wracało ze śpiewem i okrzykami radości, licząc po drodze dymiącemi
                        szablami trupy nieprzyjaciół. Ale któż mógł jednym rzutem oka rozmiary
                        klęski ocenić? Kto mógł wszystkich policzyć, gdy przy samym okopie leżały
                        ciała, jedne na drugich „na chłopa wysoko?“ Żołnierze byli jakby zaczadzeni
                        surowemi wyziewami krwi i potu. Szczęściem, od strony stawów, wstał dość
                        silny wiatr i zwiał te zaduchy ku nieprzyjacielskim namiotom.</p>
                    <p>Tak skończyło się pierwsze spotkanie straszliwego „Jaremy“ z
                        Chmielnickim.</p>
                    <p>Ale szturm nie był skończony, bo podczas gdy Wiśniowiecki odpierał ataki,
                        wymierzone na prawe skrzydło obozu, Burłaj na lewem omało co nie stał się
                        panem okopów. Obszedłszy cicho miasto i zamek na czele zadnieprzańskich
                        wojowników, dotarł do wschodniego stawu i uderzył potężnie na Firlejowe
                        kwatery. Nie mogła wytrzymać uderzenia węgierska piechota tam stojąca, bo
                        wały przy stawie nie były jeszcze dokończone — i pierwszy chorąży pierzchnął
                        z banderyą, za nim zaś cały pośpieszył regiment. Burłaj wskoczył do środka,
                        a za nim zadnieprzańcy ruszyli, jak niewstrzymany potok. Krzyki zwycięstwa
                        dobiegły aż do przeciwnego końca obozu! Kozacy, pędząc za uciekającymi
                        Węgrami, rozbili mały oddział jazdy, zdobyli kilka dział i już docierali <pb
                            n="079"/>do kwater kasztelana bełzkiego, gdy pan Przyjemski, na czele
                        kilku rot niemieckich, nadbiegł z pomocą. Przebiwszy jednem pchnięciem
                        chorążego, porwał za chorągiew i rzucił się z nią na nieprzyjaciela, zanim
                        Niemcy zwarli się potężnie z kozactwem. Zawrzała straszliwa walka ręczna, w
                        której z jednej strony zaciekłość i przygniatająca liczba Burłajowych
                        zastępów, z drugiej męstwo starych lwów z trzydziestoletniej wojny szły ze
                        sobą o lepszą. Napróżno Burłaj ciskał się w najgęstsze szeregi walczących,
                        na kształt rannego odyńca. Ani pogarda śmierci, z jaką walczyli mołojcy, ani
                        ich wytrwałość nie mogła powstrzymać niepohamowanych Niemców, którzy, idąc
                        murem naprzód, razili ich tak potężnie, że wyparli zaraz z miejsca,
                        przyparli do okopów, zdziesiątkowali, i po półgodzinnej walce, wyrzucili za
                        wały. Pan Przyjemski, zalany krwią, pierwszy zatknął swą chorągiew na
                        niedokończonym nasypie.</p>
                    <p>Położenie Burłaja było teraz straszne, musiał bowiem cofać się tąż samą
                        drogą, którą nadszedł, a że Jeremi zgniótł już właśnie atakujących prawe
                        skrzydło, mógł więc z łatwością odciąć cały Burłajowy oddział. Przyszedł mu
                        wprawdzie z pomocą Mrozowicki na czele korsuńskich konnych mołojców, ale w
                        tej chwili ukazała się husarya pana Koniecpolskiego, do niej przyłączył się
                        wracający z ataku na janczarów Skrzetuski i obaj odcięli cofającego się
                        dotychczas w porządku Burłaja.</p>
                    <p>Jednym atakiem rozbili go w puch i wtedy-to poczęła się rzeź okropna. Kozacy,
                        mając zamkniętą drogę do taborów, mieli tylko drogę śmierci otwartą. Jedni
                        też, nie prosząc pardonu, bronili się zaciekle <pb n="080"/>gromadkami, lub
                        pojedynczo, inni próżno wyciągali ręce ku jeźdźcom, huczącym jak wicher po
                        bojowisku. Rozpoczęły się gonitwy, przebiegania, pojedyncze walki,
                        wyszukiwania nieprzyjaciół ukrytych w rozpadlinach i nierównościach gruntu.
                        Z okopów, aby oświecić pobojowisko, zaczęto rzucać pozapalane maźnice ze
                        smołą, które leciały jak ogniste meteory z grzywą płomienną. Przy tych
                        czerwonych blaskach docinano reszty zadnieprzańców.</p>
                    <p>Skoczył im jeszcze na pomoc i Subagazi, który dnia tego cudów męstwa
                        dokazywał, ale przesławny Marek Sobieski, starosta krasnostawski, osadził go
                        na miejscu, jak lew osadza dzikiego bawołu — więc widział już Burłaj, że
                        znikąd nie ma ratunku. Aleś, Burłaju, sławę swą kozaczą kochał więcej, niż
                        życie, dlategoś nie szukał ocalenia! Inni wymykali się w ciemnościach, kryli
                        się po szczelinach, prześlizgiwali się między kopytami rumaków, on zaś
                        szukał jeszcze wrogów. Sam ściął pana Dąbka i pana Rusieckiego i młode lwię
                        pachole pana Aksaka, tego samego, który pod Konstantynowem nieśmiertelną
                        okrył się sławą; potem porwał pana Sawickiego, potem dwóch od razu
                        skrzydlatych husarzy rozciągnął na ziemi rodzącej, nakoniec widząc ogromnego
                        szlachcica, przebiegającego z rykiem żubrowym pobojowisko, zerwał się i
                        szedł, jak błyszczący płomień na niego.</p>
                    <p>Pan Zagłoba — on to był bowiem — ryknął ze strachu jeszcze silniej i zwrócił
                        konia do ucieczki. Reszta włosów stanęła mu dębem na głowie, ale
                        przytomności nie stracił, owszem, fortele, jak błyskawice, przelatywały mu
                        przez głowę, a jednocześnie wrzeszczał co siły: „Mości panowie! Kto w Boga
                        wierzy!“... I gnał jak <pb n="081"/>wicher, ku gęstszej kupie jeźdźców.
                        Burłaj zaś przebiegał mu od boku, jakoby po cięciwie łuku. Pan Zagłoba
                        zamknął oczy, a w głowie szumiało mu: „zdechnę, ja i pchły moje!“ — słyszał
                        za sobą prychanie konia, spostrzegł, że nikt nie idzie mu z pomocą, że nie
                        uciecze i że żadna inna ręka, chyba jego własna, nie wyrwie go z Burłajowej
                        paszczęki.</p>
                    <p>Ale w tej ostatniej chwili, w tej już prawie agonii, nagle rozpacz jego i
                        przestrach zmieniły się we wściekłość; ryknął tak strasznie, jak żaden tur
                        nie ryczy, i zwinąwszy konia na miejscu, zwrócił się na przeciwnika.</p>
                    <p>— Zagłobę gonisz! — krzyknął, nacierając z szablą wzniesioną.</p>
                    <p>W tej chwili nowe stado płonących maźnic rzucono z okopów; uczyniło się
                        widno. Burłaj spojrzał i zdumiał.</p>
                    <p>Nie zdumiał, usłyszawszy imię, bo go nigdy w życiu nie słyszał, ale poznawszy
                        męża, którego, jako Bohunowego przyjaciela, ugaszczał niedawno w
                        Jampolu.</p>
                    <p>Ale właśnie ta nieszczęsna chwila zdumienia zgubiła mężnego wodza mołojców,
                        bo nim się opamiętał, ciął go pan Zagłoba przez skroń i jednym zamachem
                        zwalił z konia.</p>
                    <p>Było to na oku wszystkiego wojska. Radosnym wrzaskom usarskim odpowiedział
                        okrzyk przerażenia mołojców, którzy, widząc śmierć starego lwa
                        czarnomorskiego, stracili resztę ducha i zaniechali wszelkiego oporu.
                        Których nie wyrwał z toni Subagazi, ci zginęli wszyscy co do jednego — bo
                        jeńców wcale tej straszliwej nocy nie brano.</p>
                    <p>Subagazi pierzchnął ku taborom, goniony przez <pb n="082"/>starostę
                        krasnostawskiego i lekką jazdę. Szturm na całej linii okopów był odparty —
                        tylko pod taborem kozackim wrzała jeszcze wysłana w pogoń jazda.</p>
                    <p>Okrzyk tryumfu i radości wstrząsnął całym obozem oblężonych, a potężne
                        okrzyki aż ku niebu się wzbiły. Krwawi żołnierze, okryci potem, pyłem,
                        czarni od prochu, z ociekłemi twarzami i brwią jeszcze zmarszczoną, z
                        płomieniem jeszcze niezgasłym w oczach, stali oparci na broni, chwytając
                        piersiami powietrze, gotowi znów zerwać się do boju, gdyby tego zaszła
                        potrzeba. Ale powoli wracała i jazda z krwawego żniwa pod taborem; potem
                        zjechał na pobojowisko sam książę, a za nim regimentarze, pan chorąży, pan
                        Marek Sobieski, pan Przyjemski. Cały ten świetny orszak posuwał się zwolna
                        wzdłuż okopu.</p>
                    <p>— Niech żyje Jeremi! — wołało wojsko — niech żyje ojciec nasz!</p>
                    <p>A książę, bez hełmu, kłaniał się głową i buławą na wszystkie strony.</p>
                    <p>— Dziękuję waszmościom! dziękuję waszmościom!— powtarzał dźwięcznym, donośnym
                        głosem.</p>
                    <p>Poczem zwrócił się do pana Przyjemskiego.</p>
                    <p>— Ten okop jest za duży! — rzekł.</p>
                    <p>Przyjemski skinął głową, na znak zgody.</p>
                    <p>I przejechali wodze zwycięzcy od zachodniego aż do wschodniego stawu,
                        opatrując pobojowisko, szkody, jakie nieprzyjaciel w wałach porobił, i same
                        wały.</p>
                    <p>Tymczasem poza orszakiem książęcym, uniesieni zapałem żołnierze, nieśli,
                        wśród okrzyków, na ręku, do obozu pana Zagłobę, jako największego
                        tryumfatora w dniu dzisiejszym. Ze dwadzieścia tęgich rąk podtrzymywało w
                        górze okazałą postać wojownika, wojownik <pb n="083"/>zaś czerwony, spocony,
                        machając rękoma dla utrzymania równowagi, krzyczał co siły:</p>
                    <p>— Ha! Zadałem mu pieprzu! Umyślnie udałem ucieczkę, żeby go za sobą wywabić.
                        Nie będzie nam więcej, psubrat, burłajował! Mości panowie! trzeba było dać
                        przykład młodszym! Na Boga! ostrożnie, bo mnie uronicie i potłuczecie.
                        Trzymajcieże dobrze, macie trzymać! Miałem z nim robotę, wierzcie mi! O
                        szelmy! lada hultaj dziś szlachcicowi się nadstawia! Ale mają za swoje.
                        Ostrożnie! Puśćcie, do dyabła!</p>
                    <p>— Niech żyje! niech żyje! — krzyczała szlachta.</p>
                    <p>— Do księcia z nim! — powtarzali inni.</p>
                    <p>— Niech żyje! niech żyje!!!</p>
                    <p>Tymczasem hetman zaporoski, przypadłszy do swego taboru, ryczał jak dziki
                        ranny zwierz, darł żupan na piersiach i kaleczył sobie twarz. Starszyzna,
                        ocalała z pogromu, otoczyła go w ponurem milczeniu, nie niosąc ani słowa
                        pociechy, a jego obłęd prawie pochwycił. Wargi miał spienione, piętami bił w
                        ziemię, obu rękoma szarpał włosy w czuprynie.</p>
                    <p>— Gdzie moje pułki? gdzie mołojcy? — powtarzał chrapliwym głosem. — Co powie
                        chan! co powie Tuhaj-bej! Wydajcie mnie Jaremie; niech moją głowę na pal
                        wbiją!</p>
                    <p>Starszyzna milczała ponuro.</p>
                    <p>— Czemu mnie worożychy wiktoryą przepowiadały? — ryczał dalej hetman. —
                        Urezać szyje wiedźmom — czemu mnie mówiły, że Jaremę dostanę?</p>
                    <p>Zwykle, gdy ryk tego lwa wstrząsał taborem, pułkownicy milczeli — ale teraz
                        lew był zwyciężony i zdeptany, szczęście zdawało się go opuszczać, więc
                        klęska uzuchwaliła starszyznę.</p>
                    <pb n="084"/>
                    <p>— Jaremie ne zderżysz — mruknął ponuro Stepka.</p>
                    <p>— Zgubisz nas i siebie! — ozwał się Mrozowicki.</p>
                    <p>Hetman skoczył ku nim, jak tygrys.</p>
                    <p>— A kto spławił Żółte wody? kto Korsuń? kto Piławce?</p>
                    <p>— Ty! — rzekł szorstko Woronczenko — a!e tam Wiśniowieckiego nie było.</p>
                    <p>Chmielnicki porwał się za czuprynę.</p>
                    <p>— Ja chanowi przyrzekł dziś nocleg w zamku! — wył w rozpaczy.</p>
                    <p>Na to Kułak:</p>
                    <p>— Co ty chanowi przyrzekał, to twoja głowa! Ty jej pilnuj, by ci z karku nie
                        spadła... ale do szturmu nas nie pchaj, rabów Bożych nie gub! Wałami Lachów
                        otocz, szańce każ sypać pod puszki — inaczej hore tobi.</p>
                    <p>— Hore tobi! — powtórzyły ponure głosy.</p>
                    <p>— Hore wam! — odrzekł Chmielnicki...</p>
                    <p>I tak oni rozmawiali groźnie, jak grzmoty... Wreszcie Chmielnicki zatoczył
                        się i rzucił na pęki owczych skór, pokrytych dywanami, w rogu namiotu.</p>
                    <p>Pułkownicy stali nad nim ze zwieszonemi głowami i długi czas trwało
                        milczenie, nakoniec hetman podniósł głowę i zakrzyknął chrapliwie:</p>
                    <p>— Horyłki!...</p>
                    <p>— Nie będziesz pił! — warknął Wychowski. — Chan przyszle po ciebie.</p>
                    <p>Tymczasem chan siedział o milę drogi od pola bitwy, nie wiedząc, co się na
                        placu dzieje. Noc była spokojna i ciepła, więc siedział pod namiotem wśród
                        mułłów i agów i w oczekiwaniu na nowiny, pożywał <pb n="085"/>daktyle ze
                        srebrnej misy, obok stojącej, czasem zaś poglądał na wyiskrzone niebo,
                        mrucząc:</p>
                    <p>— Mahomet Rosullah...</p>
                    <p>Wtem, na spienionym koniu, przypadł zadyszany, okryty krwią, Subagazi;
                        zeskoczył z siodła i zbliżywszy się szybko, począł bić pokłony, czekając na
                        zapytanie.</p>
                    <p>— Mów! — rzekł chan ustami pełnemi daktylów.</p>
                    <p>Subagaziemu słowa paliły płomieniem wargi, ale nie śmiał przemówić bez
                        zwykłych tytułów, rozpoczął więc, bijąc ciągle czołem, w następujący
                        sposób:</p>
                    <p>— Najpotężniejszy chanie wszystkich ord, wnuku Mahometa, samodzielny
                        monarcho, panie mądry, panie szczęśliwy, panie drzewa zaleconego od wschodu
                        do zachodu, panie drzewa kwitnącego...</p>
                    <p>Tu chan skinął ręką i przerwał. Widząc na twarzy Subagaziego krew, a w oczach
                        ból, żal i rozpacz, wypluł niedojedzone daktyle na rękę, następnie oddał je
                        jednemu z mułłów, który przyjął je z oznakami czci nadzwyczajnej i zaraz
                        spożywać począł — chan zaś rzekł:</p>
                    <p>— Mów prędko, Subagazi, i mądrze: azali obóz niewiernych wzięty?</p>
                    <p>— Bóg nie dał!</p>
                    <p>— Lachy?</p>
                    <p>— Zwycięzcy.</p>
                    <p>— Chmielnicki?</p>
                    <p>— Pobity.</p>
                    <p>— Tuhaj-bej?</p>
                    <p>— Ranny.</p>
                    <p>— Bóg jeden! — rzekł chan. — Ilu wiernych poszło do raju?</p>
                    <pb n="086"/>
                    <p>Subagazi wzniósł oczy w górę i wskazał krwawą ręką na wyiskrzone niebo.</p>
                    <p>— Ile tych świateł u stóp Ałłaha — odrzekł uroczyście.</p>
                    <p>Tłusta twarz chanowa poczerwieniała: gniew chwytał go za piersi.</p>
                    <p>— Gdzie ten pies — pytał — który mi obiecał, że dziś w zamku będziemy spali?
                        Gdzie ten wąż jadowity, którego Bóg zdepcze moją nogą? Niech się stawi i zda
                        sprawę ze swych obmierzłych obietnic.</p>
                    <p>Kilku murzów ruszyło natychmiast po Chmielnickiego, chan zaś uspokajał się
                        zwolna, nakoniec rzekł:</p>
                    <p>— Bóg jeden!</p>
                    <p>Poczem zwrócił się do Subagaziego.</p>
                    <p>— Subagazi! — rzekł — krew jest na twojej twarzy.</p>
                    <p>— To krew niewiernych — odparł wojownik.</p>
                    <p>— Mów, jak ją rozlałeś i uciesz nasze uszy męstwem wiernych.</p>
                    <p>Tu Subagazi począł opowiadać obszernie o całej bitwie, wychwalając męstwo
                        Tuhaj-beja, Gałgi i Nuradyna; nie zmilczał także i o Chmielnickim, owszem,
                        wysławiał go na równi z innymi, wolę Bożą jedynie i wściekłość niewiernych
                        za przyczynę klęski podając. Jeden szczegół uderzył chana w jego
                        opowiadaniu, mianowicie: że do Tatarów nie strzelano wcale z początku bitwy
                        i że jazda książęca uderzyła na nich dopiero wtedy, gdy jej zastąpili
                        pole.</p>
                    <p>— Ałłah! — nie chcieli ze mną wojny — rzekł chan — ale teraz za późno...</p>
                    <p>Tak było w istocie. Książę Jeremi z początku bitwy zabronił strzelać do
                        Tatarów, chcąc wpoić w <pb n="087"/>żołnierzy przekonanie, że układy z
                        chanem już rozpoczęte i że ordy pozornie tylko stają po stronie czerni.
                        Później dopiero siłą rzeczy przyszło do spotkania i z Tatarami.</p>
                    <p>Chan kiwał głową, namyślając się w tej chwili, czyby jeszcze nie lepiej było
                        zwrócić oręż przeciw Chmielnickiemu, gdy nagle sam hetman stanął przed nim.
                        Chmielnicki był już spokojny i zbliżył się z podniesioną głową, śmiało
                        patrząc w oczy chanowi; na twarzy malowała mu się chytrość i odwaga.</p>
                    <p>— Zbliż się, zdrajco — rzekł chan.</p>
                    <p>— Zbliża się hetman kozacki i nie zdrajca, ale wierny sojusznik, któremuś
                        pomoc nietylko w szczęściu obiecał — odrzekł Chmielnicki.</p>
                    <p>— Idź, nocuj w zamku! Idź, wyciągnij za łeb Lachów z okopu, jakeś mi
                        obiecywał!</p>
                    <p>— Wielki chanie wszystkich ord — odrzekł silnym głosem Chmielnicki. — Jesteś
                        potężny i obok sułtana najpotężniejszy na ziemi; jesteś mądry i silny, ale
                        czy możesz wypuścić strzałę z łuku aż pod gwiazdy, albo mierzyć głębokość
                        morza?</p>
                    <p>Chan spojrzał na niego ze zdziwieniem.</p>
                    <p>— Nie możesz — mówił coraz silniej Chmielnicki — tak i ja nie mogłem
                        zmiarkować całej pychy i zuchwalstwa Jaremy! Zali mogłem pomyśleć, że nie
                        ulęknie się ciebie chanie, że nie upokorzy się na twój widok, nie uderzy
                        czołem przed tobą, ale wzniesie rękę zuchwałą na ciebie samego, przeleje
                        krew twoich wojowników i będzie ci urągał, potężny monarcho, jak ostatniemu
                        z twoich murzów? Gdybym ja tak śmiał myśleć — ciebiebym znieważył, którego
                        czczę i miłuję.</p>
                    <p>— Ałłah! — rzekł chan, coraz bardziej zdziwiony.</p>
                    <pb n="088"/>
                    <p>— Lecz to ci powiem — mówił dalej Chmielnicki z coraz większą pewnością w
                        głosie i postawie — jesteś wielki i potężny; od wschodu aż do zachodu narody
                        i monarchowie biją ci czołem i lwem zowią. Jeden Jarema nie pada na twarz
                        przed twoją brodą; więc jeżeli go nie zetrzesz, jeżeli karku mu nie ugniesz
                        i po jego grzbiecie nie będziesz na koń siadał, za nic twoja potęga, za nic
                        twoja sława, bo powiedzą, że jeden kniaź lacki pohańbił krymskiego carza i
                        kary nie odebrał — że on większy, że potężniejszy od ciebie...</p>
                    <p>Nastało głuche milczenie; murzowie, agowie i mułłowie patrzyli jak w słońce w
                        twarz chana, tamując oddech w piersiach, a on oczy miał zamknięte i
                        myślał...</p>
                    <p>Chmielnicki wsparł się buławą i czekał śmiało.</p>
                    <p>— Rzekłeś — przemówił w końcu chan — zegnę kark Jaremy, po jego grzbiecie na
                        koń będę siadał, aby nie mówiono od wschodu do zachodu, że jeden pies
                        niewierny mnie pohańbił.</p>
                    <p>— Bóg jest wielki! — zawołali jednym głosem murzowie.</p>
                    <p>Chmielnickiemu zaś radość strzeliła z oczu: za jedną drogą odwrócił zgubę
                        wiszącą nad swą głową i sprzymierzeńca wątpliwego w najwierniejszego
                        zmienił.</p>
                    <p>Ten lew umiał w każdej chwili w węża się przedzierzgnąć.</p>
                    <p>Oba obozy huczały do późna w noc, jak huczą pszczoły na wyroju, przygrzane
                        słońcem wiosennem, a tymczasem na pobojowisku spali snem nieprzebudzonym i
                        wiecznym rycerze pobodzeni włóczniami, pocięci mieczem, poprzeszywani przez
                        strzały i kule. Księżyc zeszedł i rozpoczął wędrówkę po tem polu śmierci:
                        więc odbijał się w kałużach skrzepłej krwi; wydobywał <pb n="089"/>z pomroki
                        coraz nowe stosy poległych, schodził z jednych ciał, wchodził cicho na
                        drugie, przeglądał się w otwartych, martwych źrenicach, oświecał sine
                        twarze, szczątki potrzaskanej broni, trupy końskie — i promienie jego bladły
                        coraz bardziej, jakby przerażone tem, co widziały. Po polu biegały
                        gdzieniegdzie pojedynczo i gromadkami jakieś złowrogie postacie: to czeladź
                        i ciury przyszli obdzierać pobitych, jak szakale przychodzą po lwach... Lecz
                        jakaś zabobonna bojaźń spędziła i ich w końcu z pobojowiska. Było coś
                        straszliwego, coś tajemniczego w tem polu, pokrytem trupami, w tym spokoju i
                        nieruchomości żywych niedawno kształtów ludzkich, w tej cichej zgodzie, w
                        jakiej leżeli obok siebie Polacy, Turcy, Tatarzy i kozacy. Wiatr niekiedy
                        zaszumiał w zaroślach, rosnących na pobojowisku, a żołnierzom czuwającym w
                        okopie wydało się, że to dusze ludzkie kołują tak nad ciałami. Jakoż i
                        mówiono, że gdy północ wybiła w Zbarażu, na całem polu, od okopu aż do
                        taboru, zerwały się z szumem jakoby niezmierne stada ptactwa. Słyszano
                        jakieś rozpłakane głosy powietrzne, jakieś ogromne westchnienia, od których
                        włosy stawały na głowie — i jakieś jęki. Ci, co mieli ledz jeszcze w tej
                        walce i których uszy otwartsze były na zaziemskie wołania, słyszeli
                        wyraźnie, jak dusze polskie, odlatując, wołały: „Przed oczy twoje, Panie,
                        winy nasze składamy!“ — a zaś kozackie jęczały: „Chryste! Chryste pomiłuj!“
                        — bo jako w bratobójczej wojnie poległe, nie mogły wprost do wiekuistej
                        światłości ulecieć, ale przeznaczone im było lecieć gdzieś w dal ciemną i
                        razem z wichrem krążyć nad padołem łez, i płakać i jęczeć po nocach, dopóki
                        odpuszczenia wspólnych win, <pb n="090"/>i zapomnienia i zgody u nóg
                        Chrystusowych nie wyżebrzą!...</p>
                    <p>Ale wówczas zatwardziły się jeszcze bardziej serca ludzkie i żaden anioł
                        zgody nie przelatywał nad pobojowiskiem.</p>
                </div>
                <pb n="091"/>
                <div type="chapter">
                    <head>ROZDZIAŁ III.</head>
                    <p>Nazajutrz, zanim słońce rozlało złote blaski na niebie, stanął już nowy wał
                        ochronny w polskim obozie. Dawne wały były zbyt obszerne, trudno się było w
                        nich bronić i przychodzić wzajem z pomocą, więc książę z panem Przyjemskim
                        postanowili zamknąć wojska do ciaśniejszych okopów. Pracowano nad tem
                        gwałtownie całą noc, a husarya na równi ze wszystkimi pułkami i czeladzią.
                        Dopiero po trzeciej w nocy sen zamknął oczy utrudzonemu rycerstwu, ale też
                        spali wszyscy, oprócz straży, kamiennem snem, bo i nieprzyjaciel pracował
                        także w nocy, a następnie nie poruszał się długo po wczorajszej klęsce.
                        Spodziewano się nawet, że szturm dnia tego wcale nie nastąpi.</p>
                    <p>Skrzetuski, pan Longinus i Zagłoba, siedząc w namiocie, spożywali polewkę
                        piwną, gęsto okraszoną kostkami sera — i rozmawiali o trudach minionej nocy
                        z tem zadowoleniem, z jakiem żołnierze rozmawiają o świeżem zwycięstwie.</p>
                    <p>— Mój obyczaj jest kłaść się o wieczornym udoju, a wstawać o rannym, jak
                        czynili starożytni — mówił pan Zagłoba — ale na wojnie trudno! Śpisz, kiedy
                        możesz, wstajesz, kiedy cię budzą. To mnie jeno gniewa, <pb n="092"/>że dla
                        takiego tałatajstwa musimy się inkomodować. Ale trudno, takie czasy!
                        Zapłaciliśmy im też za to wczoraj. Żeby tak jeszcze z parę razy podobny
                        poczęstunek dostali, odechciałoby się im nas budzić.</p>
                    <p>— Nie wiesz waćpan, czy siła naszych poległo? — pytał Podbipięta.</p>
                    <p>— I! Niewielu; jak to zawsze bywa, że oblegających zawsze więcej ginie, niż
                        oblężonych. Waćpan się na tem nie znasz tak, jak ja, boś tyle wojny nie
                        zażywał, ale my starzy praktycy nie potrzebujemy trupa liczyć, bo z samej
                        bitwy umiemy wymiarkować.</p>
                    <p>— Przyuczę się i ja przy waćpanach — rzekł ze słodyczą pan Longinus.</p>
                    <p>— Pewnie, że tak, jeżeli tylko dowcip waćpanu dopisze, czego się niebardzo
                        spodziewam.</p>
                    <p>— Dajże waćpan spokój — ozwał się Skrzetuski.— Przecie nie pierwsza to wojna
                        dla pana Podbipięty, a daj Boże najlepszym rycerzom tak stawać, jak on
                        wczoraj.</p>
                    <p>— Robiło się, co mogło — odrzekł Litwin — nie tyle, ileby się chciało.</p>
                    <p>— Owszem! owszem! Wcale nie źle waćpan stawałeś — mówił protekcyonalnie
                        Zagłoba — a że cię inni przewyższyli (tu począł wąsa podkręcać do góry), to
                        nie twoja wina.</p>
                    <p>Litwin słuchał ze spuszczonemi oczyma i westchnął, marząc o przodku Stowejce
                        i o trzech głowach.</p>
                    <p>W tej chwili skrzydło namiotu uchyliło się i wszedł raźno pan Michał, wesoły
                        jak szczygieł w pogodny ranek.</p>
                    <p>— No! tośmy w kupie! — zawołał pan Zagłoba. — Dajcieże mu piwa!</p>
                    <pb n="093"/>
                    <p>Mały rycerz uścisnął ręce trzem towarzyszom i rzekł:</p>
                    <p>— Żebyście waćpaństwo wiedzieli, ile kul leży na majdanie, to przechodzi
                        imainacyą! Nie przejdziesz, żebyś się nie potknął.</p>
                    <p>— Widziałem i ja to — odrzekł Zagłoba — bom też wstawszy, przeszedł się kęs
                        po obozie. Przez dwa lata, kury w całym powiecie lwowskim tyle jaj nie
                        nanoszą. Ej, żeby to tak były jaja, dopierobyśmy używali na jajecznicy. A
                        trzeba waćpanom wiedzieć, że ja za miskę jajecznicy największy specyał
                        oddam. Żołnierska we mnie natura, tak jak i w was. Zjem chętnie co dobrego,
                        byle dużo. Dlatego też i do bitwy skorszy jestem od dzisiejszych młodzików,
                        piecuchów, co to niecułki ulęgałek nie zje, żeby się zaraz za żywot nie
                        trzymał.</p>
                    <p>— No! aleś się waćpan wczoraj z Burłajem popisał — rzekł mały rycerz. —
                        Burłaja tak ściąć — ho! ho! Nie spodziewałem się tego po waćpanu. Toż-to
                        przecież był rycerz przesławny na całą Ukrainę i Turecczyznę.</p>
                    <p>— Co? ha! — rzekł z zadowoleniem Zagłoba — Nie pierwszyzna mi to, nie
                        pierwszyzna, panie Michale. — Widzę szukaliśmy się wszyscy w korcu maku, ale
                        też i dobraliśmy się we czterech, tak, że takiej czwórki w całej
                        Rzeczypospolitej nie znajdziesz. Dalibóg, z waćpanami i z księciem naszym na
                        czele ruszyłbym samopięt, choćby na Stambuł. Bo uważcie tylko: pan
                        Skrzetuski zabił Bardabuta, a wczoraj Tuhaj-beja.</p>
                    <p>— Tuhaj-bej nie zabit — przerwał porucznik — sam czułem, że mi się ostrze
                        zwinęło, później też zaraz nas rozdzielili.</p>
                    <p>— Wszystko jedno — rzekł Zagłoba — nie <pb n="094"/>przerywaj, panie Janie.
                        Pan Michał usiekł w Warszawie Bohuna, jakeśmy ci to mówili...</p>
                    <p>— Lepiejbyś waść nie wspominał — rzekł Litwin.</p>
                    <p>— Co się wymówiło, to się wymówiło — odparł Zagłoba — choć wolałbym był nie
                        wspominać, ale idę dalej; otóż pan Podbipięta z Myszykiszek zdusił owego
                        Pułjana, a ja Burłaja. Nie zamilczę wszelako waćpaństwu, że oddałbym tamtych
                        wszystkich za jednego Burłaja i że pono najcięższą miałem robotę. Dyabel to
                        był, nie kozak, co? Żebym tak miał synów, legitime natos, pięknebym im imię
                        zostawił. Ciekawym tylko, co Król Jegomość i sejmy na to powiedzą, jak nas
                        nagrodzą, nas, którzy się siarką i saletrą więcej, niż czem innem
                        żywimy.</p>
                    <p>— Był większy od nas wszystkich rycerz — rzekł pan Longinus — a nazwiska jego
                        nikt nie wie i nie pamięta.</p>
                    <p>— A to ciekawym kto taki? Chyba w starożytności? — rzekł urażony Zagłoba.</p>
                    <p>— Nie w starożytności, ale, brateńku, ten, który króla Gustawa Adolfa pod
                        Trzcianną razem z koniem obalił i w jasyr wziął — rzekł Litwin.</p>
                    <p>— A ja słyszałem, że było to pod Puckiem — wtrącił pan Michał.</p>
                    <p>— Wszelako król mu się wyrwał i zbiegł — rzekł Skrzetuski.</p>
                    <p>— Tak jest! Wiem ja coś o tem — mówił, przymykając oko, pan Zagłoba — bom
                        wtedy właśnie pod panem Koniecpolskim, ojcem chorążego, służył — wiem ja coś
                        o tem! Modestya to nie pozwala onemu rycerzowi powiedzieć swego nazwiska i
                        dlatego nikt go nie wie. Chociaż, wierzcie w to, co powiem: Gustaw Adolf <pb
                            n="095"/>wielkim był wojownikiem, prawie panu Koniecpolskiemu równym,
                        ale w pojedynczem spotkaniu z Burłajem cięższa była robota — ja wam to
                        mówię!</p>
                    <p>— To niby znaczy, żeś to waćpan powalił Gustawa Adolfa? — pytał
                        Wołodyjowski.</p>
                    <p>— Albożem ci się pochwalił, panie Michale? — niech tam to już zostanie w
                        niepamięci — mam ja się z czem i dziś pochwalić, co będę dawne czasy
                        wspominał! Strasznie to piwsko burczy w żywocie — a im więcej w niem sera,
                        tem więcej burczy. Wolę winną polewkę — choć chwała Bogu i za to, co jest,
                        bo wkrótce może i tego nie starczy. Ksiądz Żabkowski mnie mówił, że ponoś
                        wiwendy skąpo, a on się tem bardzo niepokoi, bo ma brzuch jak gumno. Setny
                        to Bernardyn! okrutniem go polubił. Więcej w nim żołnierza, niż mnicha.
                        Kiedyby kogo w pysk trzasnął, to choć zaraz trumnę zamawiaj.</p>
                    <p>— Ale! — rzekł mały rycerz — nie mówiłem też waćpaństwu jak grzecznie
                        poczynał sobie tej nocy ksiądz Jaskólski. Usadowił się w onym narożniku, w
                        tej srogiej wieży, po prawej stronie zamku — i patrzył na bitwę. A trzeba
                        wiedzieć, że on okrutnie z guldynki strzela. Powiada tedy do Żabkowskiego:
                        nie będę do kozaków strzelał, bo zawszeć to chrześcijanie, choć Bogu
                        dyzgusta czynią, ale do Tatarów (powiada) nie wytrzymam! — i jak jął
                        dmuchać, tak ich podobno coś z pół kopy przez całą bitwę popsował.</p>
                    <p>— Żeby to wszystko duchowieństwo było takie! — westchnął Zagłoba — ale nasz
                        Muchowiecki, to jeno ręce ku niebu wznosi a płacze, że się tyle krwi
                        chrześcijańskiej leje.</p>
                    <p>— Daj waść pokój — rzekł poważnie Skrzetuski. — <pb n="096"/>Ksiądz
                        Muchowiecki święty ksiądz, i w tem masz najlepszy dowód, że choć on nie
                        starszy od tamtych dwóch, przecie głowy przed jego zacnością schylają.</p>
                    <p>— Nietylko ja też nie neguję jego świętobliwości — odparł Zagłoba — ale
                        myślę, że i samego chana potrafiłby nawrócić. Oj, mości panowie! musi się
                        tam jego chańska mość sierdzić, aż wszy na nim koziołki ze strachu
                        przewracają. Jeżeli przyjdzie z nim do układów, pojadę i ja z komisarzami.
                        Znamy się z dawna i niegdyś wielce mnie miłował. Może też sobie
                        przypomni.</p>
                    <p>— Do układów Janickiego pewnie wybiorą, bo on po tatarsku, tak jak po polsku
                        mówi — rzekł Skrzetuski.</p>
                    <p>— I ja tak samo, a z murzami znamy się, jak łyse konie. Córki mi swoje
                        chcieli w Krymie oddawać, żeby się potomstwa pięknego doczekać, a żem to był
                        młody i paktów konwentów nie zawierałem ze swoją niewinnością, jako imć
                        Podbipięta z Myszykiszek, więcem tam siła figlów napłatał.</p>
                    <p>— Słuchać hadko! — rzekł pan Longinus, spuszczając oczy.</p>
                    <p>— A waćpan to jako szpak wyuczony jedno w kółko powtarzasz. Widać, że
                        boćwinkowie mowy ludzkiej dobrze jeszcze nie umieją.</p>
                    <p>Dalszy ciąg rozmowy przerwał gwar wychodzący z zewnątrz namiotu — więc
                        rycerze wyszli zobaczyć, co się dzieje. Mnóstwo żołnierzy stało na okopie,
                        spoglądając na okolicę, która w ciągu nocy zmieniła się znacznie i jeszcze w
                        oczach się zmieniała. Kozacy również nie próżnowali od czasu ostatniego
                        szturmu, ale sypali szańce, zaciągali na nie działa, tak długie i donośne,
                        jakich nie było w polskim obozie, porozpoczynali poprzeczne, wężowato idące
                        fosy, aprosze; z daleka <pb n="097"/>wydawały się te nasypy, jak tysiące
                        olbrzymich kretowisk. Cała pochyła równina była niemi pokryta, świeżo
                        skopana ziemia czerniła się wszędzie między zielonością — i wszędy mrowiło
                        się od pracującego ludu. Na pierwszych wałach migotały także krasne czapki
                        mołojców.</p>
                    <p>Książę stał na okopie w towarzystwie starosty krasnostawskiego i pana
                        Przyjemskiego. Poniżej kasztelan bełzki poglądał przez perspektywę na roboty
                        kozackie i mówił do podczaszego koronnego:</p>
                    <p>— Nieprzyjaciel rozpoczyna regularne oblężenie. Widzę, że trzeba nam będzie
                        obrony w okopie poniechać i do zamku się przenieść.</p>
                    <p>Usłyszał te słowa książę Jeremi i rzekł, pochylając się z góry ku
                        kasztelanowi:</p>
                    <p>— Niechże nas Bóg od tego broni, bo dobrowolnie jakoby w potrzask byśmy
                        wleźli. Tu nam żyć, albo umierać.</p>
                    <p>— Takie i moje zdanie, choćbym miał codzień jednego Burłaja zabić — wtrącił
                        pan Zagłoba. — Protestuję imieniem całego wojska przeciw zdaniu jw.
                        kasztelana bełzkiego.</p>
                    <p>— To do waści nie należy! — rzekł książę.</p>
                    <p>— Cicho waść! — szepnął Wołodyjowski, ciągnąc szlachcica za rękaw.</p>
                    <p>— Wygnieciemy ich w tych zakrywkach, jako krety — mówił Zagłoba — a ja waszą
                        książęcą mość proszę, aby mnie pierwszemu pozwolił iść z wycieczką. Znają
                        oni mnie już dobrze, poznają jeszcze lepiej.</p>
                    <p>— Z wycieczką — rzekł książę i zmarszczył brwi — czekajno waść... noce z
                        wieczora bywają ciemne...</p>
                    <p>Tu zwrócił się do starosty krasnostawskiego, do pana Przyjemskiego i do
                        regimentarzy.</p>
                    <pb n="098"/>
                    <p>— Proszę W. M. panów na radę — rzekł.</p>
                    <p>I zstąpił z okopu, a za nim udała się i cała starszyzna.</p>
                    <p>— Na miłość Boską, co waćpan czynisz? — mówił Wołodyjowski do Zagłoby — cóż
                        to, służby i dyscypliny nie znasz, że do rozmowy starszych się mieszasz?
                        Książę łaskawy pan, ale w czasie wojny niema z nim żartów.</p>
                    <p>— Nic to, panie Michale! — odrzekł Zagłoba. — Pan Koniecpolski ojciec srogi
                        był lew, a na moich radach siła polegał i niech mnie dziś wilcy zjedzą,
                        jeżeli nie dlatego po dwakroć pogromił Gustawa Adolfa. Umiem ja z panami
                        gadać! Albo i teraz! — zauważyłeś jak książę obstupuit, gdym mu wycieczkę
                        doradził. — Jeżeli Bóg da wiktoryą, czyja będzie zasługa — co? — twoja?</p>
                    <p>W tej chwili zbliżył się Zaćwilichowski.</p>
                    <p>— A co? ryją! ryją, jak świnie! — rzekł, ukazując na pole.</p>
                    <p>— Wolałbym, żeby to były świnie — odpowiedział Zagłoba — bo kiełbasyby nam
                        tanio wypadły, a ich padło i dla psów się nie przygodzi. Dziś już musieli
                        żołnierze kopać studnie w kwaterach pana Firleja, gdyż we wschodnim stawie
                        od trupów wody nie znać. Nad ranem żółć w psubratach popękała i wszyscy
                        spłynęli. Jak przyjdzie piątek, nie będzie można ryb jeść, bo mięsem
                        karmione.</p>
                    <p>— Prawda jest — rzecze Zaćwilichowski; — starym żołnierz, a tyle trupa dawnom
                        nie widział, chyba pod Chocimem przy szturmach janczarskich na nasz
                        obóz.</p>
                    <p>— Zobaczysz go waszmość jeszcze więcej — ja to waszmości mówię!</p>
                    <pb n="099"/>
                    <p>— Myślę, że dziś wieczorem, albo jeszcze i przed wieczorem, znowu do szturmu
                        ruszą.</p>
                    <p>— A ja powiadam, że do jutra zostawią nas w pokoju.</p>
                    <p>Ledwie pan Zagłoba skończył mówić, gdy na szańcach wykwitły długie białe dymy
                        i kule z szumem przeleciały nad okopem.</p>
                    <p>— Masz waść! — rzekł Zaćwilichowski.</p>
                    <p>— Ba! sztuki wojennej nie znają! — odparł Zagłoba.</p>
                    <p>Stary Zaćwilichowski miał jednak słuszność. Chmielnicki rozpoczął regularne
                        oblężenie, poprzecinał wszystkie drogi, wyjścia, odjął paszę, sypał aprosze
                        i szańce, podkopywał się wężownicami pod obóz, ale szturmów nie poniechał.
                        Postanowił on nie dać spokoju oblężonym, nużyć ich, straszyć, trzymać w
                        ustawicznej bezsenności i nękać dopóty, dopóki broń nie wypadnie z ich rąk
                        zesztywniałych. Więc wieczorem znowu uderzył na kwatery Wiśniowieckiego, z
                        nielepszym jak poprzedniego dnia skutkiem, tembardziej, że i mołojcy nie
                        szli już z taką ochotą. Następnego dnia ogień nie ustawał ani na chwilę.
                        Wężownice tak już były blizkie, że i ręczna strzelba donosiła do wałów;
                        przykrywki ziemne dymiły, jak małe wulkany, od rana do wieczora. Nie była to
                        walna bitwa, ale nieustająca strzelanina. Oblężeni wypadali niekiedy z
                        wałów, a wówczas przychodziło do szabel, cepów, kos i włóczni. Ale zaledwie
                        wybito jednych mołojców, natychmiast przykrywki napełniały się nowym ludem.
                        Żołnierz przez cały dzień nie miał ani chwili odpoczynku, a gdy nadszedł
                        upragniony zachód słońca, rozpoczął się nowy szturm generalny — o wycieczce
                        nie było co i myśleć.</p>
                    <pb n="100"/>
                    <p>W nocy, 16 lipca, uderzyli dwaj dzielni pułkownicy, Hładki i Nebaba, na
                        kwatery książęce i ponieśli znów straszną klęskę. Trzy tysiące
                        najdzielniejszych mołojców legło na placu — reszta, goniona przez starostę
                        krasnostawskiego, uciekła w największym popłochu do taboru, rzucając broń i
                        rogi z prochem. Również niefortunny koniec spotkał i Fedoreńka, który,
                        korzystając z gęstej mgły, o mało na świtaniu nie wziął miasta. Odparł go
                        pan Korf, na czele Niemców, a pan starosta krasnostawski i pan chorąży
                        Koniecpolski wybili prawie do szczętu w ucieczce.</p>
                    <p>Lecz nic to było wszystko w porównaniu z okropną nawałą, jaka dnia 19 lipca
                        rozpętała się nad okopem. Uprzedniej nocy wysypali kozacy naprzeciw kwater
                        Wiśniowieckiego wysoki wał, z którego armaty wielkiego kalibru ziały
                        nieustannym ogniem, zaś gdy dzień minął i pierwsze gwiazdy zabłysły na
                        niebie, dziesiątki tysięcy ludzi ruszyły do ataku. Jednocześnie w dali
                        ukazało się kilkadziesiąt straszliwych machin, podobnych do wież, które
                        toczyły się zwolna ku okopowi. Po bokach ich wznosiły się, na kształt
                        potwornych skrzydeł, mosty, które przez fosy miano przerzucać — a szczyty
                        dymiły, świeciły i huczały wystrzałami lekkich działek, rusznic i samopałów.
                        Szły te wieże między mrowiem głów, jakby olbrzymi pułkownicy — to
                        czerwieniąc się w ogniu armat, to niknąc w dymie i ciemności. Żołnierze
                        ukazywali je sobie z daleka, szepcąc:</p>
                    <p>— To hulaj-horodyny! Nas-to Chmielnicki będzie mełł w tych wiatrakach.</p>
                    <p>— Patrzcie, jak się toczą z hukiem, rzekłbyś: grzmoty!</p>
                    <p>— Z armat do nich! z armat! — wołali inni.</p>
                    <pb n="101"/>
                    <p>Jakoż puszkarze książęcy posyłali kulę za kulą, granat za granatem ku
                        straszliwym machinom, ale że widać je było wówczas tylko, gdy wystrzały
                        rozdarły ciemność, więc kule mijały je najczęściej.</p>
                    <p>Tymczasem zbita masa kozactwa napływała coraz bliżej, jak czarna fala,
                        płynąca nocą z dalekiej morskiej przestrzeni.</p>
                    <p>— Uf! — mówił pan Zagłoba, stojąc wraz z jazdą przy Skrzetuskim — gorąco mi
                        jak nigdy w życiu! Noc taka parna, że suchej nitki na mnie niema. Dyabli
                        nadali te machiny! Sprawże Boże, żeby się ziemia pod niemi rozstąpiła, bo
                        już mi kością w gardle stoją te łajdaki — amen! Ni zjeść, ni się wyspać —
                        psi w lepszych kondycyach od nas żyją! Uf! jak parno!</p>
                    <p>Rzeczywiście powietrze było ciężkie i parne, a do tego przesycone wyziewami
                        trupów, gnijących od kilku dni na całem pobojowisku. Niebo przesłoniło się
                        czarną i nizką oponą chmur. Burza wisiała nad Zbarażem. Żołnierzom pod
                        zbrojami pot oblewał ciało, a piersi oddychały z wysileniem.</p>
                    <p>W tej chwili bębny poczęły warczeć w ciemnościach.</p>
                    <p>— Już zaraz uderzą! — rzekł Skrzetuski. — Słyszysz waść? — bębnią.</p>
                    <p>— Słyszę. Żeby w nich dyabli bębnili! Czysta desperacya!</p>
                    <p>— Koli! koli! — zawrzały tłumy, rzucając się ku okopom.</p>
                    <p>Bitwa zawrzała na całej długości okopu. Uderzono jednocześnie na
                        Wiśniowieckiego, na Lanckorońskiego, na Firleja i Ostroroga, aby jeden
                        drugiemu nie mógł przychodzić z pomocą. Kozactwo, spojone gorzałką, szło
                        jeszcze zacieklej, niż w czasie poprzednich szturmów, ale <pb n="102"/>tem
                        dzielniejszy napotykało opór. Duch bohaterski wodza ożywiał żołnierzy;
                        groźne piechoty kwarciane, złożone z chłopów mazurskich, zbiły się tak z
                        kozactwem, że pomieszały się z niem zupełnie. Walczono tam na kolby, pięści
                        i zęby. Pod razami zawziętych mazurów legło kilkuset najpyszniejszej
                        piechoty zaporoskiej, ale wnet nowe tłumy zalały ich zupełnie. Bitwa na
                        całej linii stawała się coraz zażartszą. Rury muszkietów paliły ręce
                        żołnierzy, tchu im brakło, starszyznie głos zamarł w gardzieli od wrzasków
                        komendy. Starosta krasnostawski i Skrzetuski wypadli znów z jazdą i
                        zajeżdżali z boku kozaków, tratując całe pułki i pławiąc się we krwi.</p>
                    <p>Godzina upływała za godziną i szturm nie ustawał, bo straszliwe luki w
                        szeregach kozackich Chmielnicki w jednem mgnieniu oka zapełniał nowemi
                        siłami. Tatarzy dopomagali wrzaskiem, puszczając zarazem chmary strzał na
                        broniących się żołnierzy; niektórzy stojąc w tyle czerni, zaganiali ją do
                        szturmu batami z byczego surowca. Wściekłość walczyła z wściekłością, pierś
                        uderzała o pierś — mąż wiązał się w uścisku śmiertelnym z mężem...</p>
                    <p>I tak walczyli jak walczą rozhukane fale morskie z wyspą skalistą.</p>
                    <p>Nagle ziemia zatrzęsła się pod nogami wojowników, a całe niebo stanęło w
                        sinym ogniu, jakoby już Bóg nie mógł dłużej patrzeć na okropności ludzkie.
                        Łoskot straszliwy zgłuszył wrzaski ludzkie i huk armat. To artylerya
                        niebieska rozpoczęła teraz straszliwą kanonadę. Grzmoty roztaczały się od
                        wschodu na zachód. Zdawało się, że to niebo wraz z chmurami pękło i wali się
                        na głowy walczących. Chwilami świat cały wyglądał jak jeden płomień,
                        chwilami ślepło wszystko od <pb n="103"/>ciemności i znów czerwone zygzaki
                        gromów rozdzierały czarną oponę. Wicher uderzył raz i drugi, zerwał tysiące
                        czapek, proporców, chorągwi i rozmiótł je w mgnieniu oka po pobojowisku.
                        Pioruny poczęły walić jeden za drugim — potem nastąpił chaos grzmotów,
                        błyskawic, wichru, ognia i ciemności — niebo się wściekło, jak ludzie.</p>
                    <p>Niepamiętna burza rozszalała się nad miastem, zamkiem, okopami i taborem.
                        Bitwa została przerwana. Nakoniec upusty niebieskie rozwarły się i nie
                        strugi, ale potoki dżdżu poczęły lać na ziemię. Fala przysłoniła świat; o
                        krok naprzód nie było nic widać. Trupy w fosie spłynęły. Pułki kozackie,
                        porzuciwszy szturm, biegły jedne za drugiemi ku taborowi, szły na oślep,
                        spotykały się ze sobą, i sądząc, że to nieprzyjaciel je goni, rozpraszały
                        się w ciemności; za niemi, topiąc się i przewracając, umykały armaty,
                        amunicye, wozy. Woda porozrywała roboty ziemne kozackie, szumiała w rowach i
                        wężownicach, wciskała się w nakrywki ziemne, lubo ubezpieczono je rowami, i
                        biegła z szumem po równinie, jakby goniąc uciekających mołojców.</p>
                    <p>Deszcz walił coraz większy. Piechoty w okopie umknęły z wałów, szukając pod
                        namiotami schronienia, tylko dla jazdy starosty krasnostawskiego i
                        Skrzetuskiego nie przychodził rozkaz odwrotu. Stali więc jeden przy drugim
                        jakoby w jeziorze, strząsając z siebie wodę. Tymczasem burza poczęła zwolna
                        przechodzić. Po północy deszcz wreszcie ustał. Między przerwami chmur tu i
                        owdzie zabłysły gwiazdy. Upłynęła jeszcze godzina — i woda trochę spadła.
                        Wówczas przed chorągwią Skrzetuskiego ukazał się niespodzianie sam
                        książę.</p>
                    <p>— Mości panowie — spytał — a ładownice wam nie zmokły?</p>
                    <pb n="104"/>
                    <p>— Suche, mości książę! — odpowiedział Skrzetuski.</p>
                    <p>— To dobrze! zsiąść mi z koni, ruszyć przez wodę ku onym belluardom, podsypać
                        je prochem i zapalić. A cicho mi iść! Pan starosta krasnostawski pójdzie z
                        wami.</p>
                    <p>— Według rozkazu! — odpowiedział Skrzetuski.</p>
                    <p>Wtem książę dojrzał mokrego pana Zagłobę.</p>
                    <p>— Waść się prosiłeś na wycieczkę — ruszajże teraz — rzekł.</p>
                    <p>— Masz dyable kubrak! — mruknął pan Zagłoba.— Tego jeszcze brakowało!</p>
                    <p>W pół godziny potem dwa oddziały rycerzy, po dwieście pięćdziesiąt ludzi,
                        brodząc po pas w wodzie, biegły z szablami w ręku ku owym straszliwym
                        „hulaj-horodynom“ kozackim, stojącym o pół staja od okopu. Jeden oddział
                        wiódł „lew nad lwy“, pan starosta krasnostawski, Marek Sobieski, który ani
                        chciał słyszeć o pozostaniu w okopie — drugi Skrzetuski. Czeladź niosła za
                        rycerzami maźnice ze smołą, suche pochodnie i prochy, a oni szli cicho, jak
                        wilcy skradający się ciemną nocą ku owczarni.</p>
                    <p>Mały rycerz przyłączył się na ochotnika do Skrzetuskiego, bo kochał pan
                        Michał takie wyprawy nad życie — dreptał więc teraz po wodzie, mając radość
                        w sercu, a szablę w dłoni; obok postępował pan Podbipięta z gołym
                        zerwikapturem, widny między wszystkimi, bo o dwie głowy od najwyższych
                        wyższy; a między nimi nadążał, sapiąc, pan Zagłoba i mruczał z
                        nieukontentowaniem, przedrzeźniając słowa książęce:</p>
                    <p>— Chciało ci się wycieczki — ruszaj teraz. Dobrze! Psuby się nie chciało iść
                        na wesele przez taką wodę. Jeżelim doradzał wycieczkę w taki czas, to niech
                        nigdy w życiu nic prócz wody nie piję. Ja nie kaczka, <pb n="105"/>a mój
                        brzuch nie czółno. Zawsze miałem abominacyą do wody, a cóż dopiero do
                        takiej, w której chłopska padlina moknie...</p>
                    <p>— Cicho waść! — rzekł pan Michał.</p>
                    <p>— Waść sam cicho! Nie większyś od kiełbia i umiesz pływać, to ci łatwo.
                        Powiem nawet, że niewdzięcznie ze strony księcia, żeby mi jeszcze po zabiciu
                        Burłaja nie dać spokoju. Dość już Zagłoba zrobił, niech jeno każdy tyle
                        zrobi, a Zagłobie dajcie spokój, bo pięknie będziecie wyglądali, jak go nie
                        stanie. Na Boga! jeżeli wpadnę w jaką dziurę, wyciągnijcieże mnie waćpanowie
                        za uszy, bo się zaraz zaleję.</p>
                    <p>— Cicho waść! — rzekł Skrzetuski. — Kozacy tam siedzą w tych ziemnych
                        zakrywach, jeszcze cię usłyszą.</p>
                    <p>— Gdzie? co waćpan gadasz?</p>
                    <p>— A tam, w onych kopcach, pod darnią.</p>
                    <p>— Tego jeszcze brakowało. Niechże to jasne pioruny zatrzasną!</p>
                    <p>Resztę słów stłumił pan Michał, położywszy Zagłobie dłoń na ustach, bo
                        zakrywki były już ledwie o pięćdziesiąt kroków odległe. Szli wprawdzie cicho
                        rycerze, ale woda chlupotała im pod nogami; szczęściem deszcz znowu zaczął
                        padać i szum jego głuszył stąpania.</p>
                    <p>Straży przy nakrywkach nie było. Któż bowiem spodziewałby się wycieczki po
                        szturmie i po takiej burzy, która jakby jeziorem rozdzieliła walczących.</p>
                    <p>Pan Michał z panem Longinem skoczyli naprzód i pierwsi doszli do kopca. Mały
                        rycerz puścił szablę na sznurek, złożył dłonie do ust i począł wołać:</p>
                    <p>— Hej, ludy!</p>
                    <p>— A szczo? — ozwały się ze środka głosy <pb n="106"/>mołojców, widocznie
                        przekonanych, że to ktoś od taborów kozackich przychodzi.</p>
                    <p>— Sława Bohu! — odrzekł Wołodyjowski — a puśćcieno!</p>
                    <p>— A to nie wiesz jak wejść?</p>
                    <p>— Wiem już — odrzekł Wołodyjowski — i zmacawszy wejście, skoczył do środka;
                        pan Longinus z kilku innymi runął za nim.</p>
                    <p>W tej chwili wnętrze pokrywki zabrzmiało przeraźliwem wyciem ludzkiem —
                        jednocześnie rycerstwo, wydawszy okrzyk, rzuciło się ku innym kopcom. W
                        ciemności rozległy się jęki, szczęk żelaza, gdzieniegdzie przebiegały jakieś
                        ciemne postacie, inne padały na ziemię, czasem huknął wystrzał — ale
                        wszystko razem nie trwało dłużej, jak kwadrans. Mołojcy, zaskoczeni po
                        największej części w śnie głębokim, nie bronili się nawet — i wygnieciono
                        ich wszystkich, zanim zdołali za broń chwycić.</p>
                    <p>— Do hulaj-grodów! do hulaj-grodów! — rozległ się głos starosty
                        krasnostawskiego.</p>
                    <p>Rycerstwo rzuciło się ku wieżom.</p>
                    <p>— Palić od środka, bo z wierzchu mokre! — zagrzmiał Skrzetuski.</p>
                    <p>Ale rozkaz nie łatwy był do wykonania. W wieżach budowanych z bierwion
                        sosnowych nie było ani drzwi, ani żadnego otworu. Strzelcy kozaccy wchodzili
                        na nie po drabinach, działa zaś, ponieważ mogły się mieścić tylko mniejsze,
                        wciągano na powrozach. Rycerze biegali więc czas jakiś naokoło, próżno
                        siekąc szablami belki, lub szarpiąc rękoma ze węgły.</p>
                    <p>Na szczęście czeladź miała siekiery; poczęto rąbać. Starosta krasnostawski
                        kazał też podkładać puszki z <pb n="107"/>prochem, umyślnie na ten cel
                        przygotowane. Pozapalano maźnice ze smołą, jak również pochodnie — i płomień
                        począł lizać mokre, lecz przesiąknięte żywicą berwiona.</p>
                    <p>Zanim jednakże zajęły się berwiona, zanim prochy wybuchły, pan Longinus
                        schylił się i podniósł ogromny głaz, wydobyty z ziemi przez kozaków.</p>
                    <p>Czterech najtęższych z ludu mocarzy nie ruszyłoby go z miejsca, lecz on
                        kołysał nim w potężnych rękach i tylko przy świetle maźnic widać było, że
                        krew wystąpiła mu na twarz. Rycerze oniemieli z podziwu.</p>
                    <p>— To Herkules! niechże go kule biją! — wołali, wznosząc ręce do góry.</p>
                    <p>Tymczasem pan Longinus zbliżył się do niepodpalonej jeszcze belluardy,
                        przechylił się w tył i puścił kamień w sam środek ściany.</p>
                    <p>Obecni aż pochylili głowy, tak głaz huczał. Pękły od ciosu zaraz spojenia;
                        rozległ się trzask, wieża roztwarła <!-- choice>
                            <orig>sie</orig>
                            --><corr>się</corr><!--
                        </choice --> jak złamane podwoje i runęła z łoskotem.</p>
                    <p>Stos drzewa polano smołą i podpalono w jednej chwili.</p>
                    <p>Po niejakim czasie kilkadziesiąt olbrzymich płomieni oświeciło całą równinę.
                        Deszcz padał ciągle, ale ogień przemógł go — i „paliły się te belluardy, z
                        podziwem obu wojsk, jako że w dzień tak mokry“.</p>
                    <p>Skoczyli na pomoc z kozackiego taboru Stępka, Kułak i Mrozowicki, każdy na
                        czele kilku tysięcy mołojców, i próbowali gasić — próżno! Słupy ognia i
                        czerwonego dymu strzelały coraz potężniej ku niebu, odbijając się w
                        jeziorach i kałużach, których burza naczyniła na pobojowisku.</p>
                    <p>Tymczasem rycerze wracali w ściśniętych szeregach <pb n="108"/>do okopu,
                        gdzie z daleka już witano ich radosnymi okrzykami.</p>
                    <p>Nagle Skrzetuski obejrzał się naokoło, rzucił okiem w głąb szeregu i krzyknął
                        grzmiącym głosem:</p>
                    <p>— Stój!</p>
                    <p>Pana Longina i małego rycerza nie było między wracającymi.</p>
                    <p>Widocznie, uniesieni zapałem, zbyt długo zabawili się przy ostatniej
                        belluardzie, a może odnaleźli gdzie zatajonych jeszcze mołojców, dość, iż
                        widocznie nie spostrzegli odwrotu.</p>
                    <p>— Naprzód! — skomenderował Skrzetuski.</p>
                    <p>Starosta krasnostawski, idąc na drugim końcu szeregu, nie rozumiał co zaszło
                        i biegł pytać — gdy w tejże chwili obaj pożądani rycerze ukazali się jakby z
                        pod ziemi wyrośli, na pół drogi między belluardami a rycerstwem.</p>
                    <p>Pan Longinus z błyszczącym zerwikapturem w ręku stąpał olbrzymimi krokami, a
                        przy nim biegł kłusem pan Michał. Obaj głowy mieli zwrócone ku goniącym ich,
                        na kształt zgrai psów, mołojcom.</p>
                    <p>Przy czerwonej łunie pożaru widać było całą gonitwę doskonale. Rzekłbyś:
                        olbrzymia łosza uchodzi przed gromadą strzelców ze swojem małem, gotowa w
                        każdej chwili rzucić się na napastników.</p>
                    <p>— Zginą! na miłosierdzie Boskie prędzej! — krzyczał rozdzierającym głosem pan
                        Zagłoba — ustrzelą ich z łuków, albo z piszczeli! Na rany Chrystusa,
                        prędzej!</p>
                    <p>I nie bacząc na to, że nowa bitwa może się za chwilę zawiązać, leciał z
                        szablą w ręku razem ze Skrzetuskim i innymi na pomoc, utykał, przewracał
                        się, <pb n="109"/>podnosił, sapał, krzyczał, trząsł się cały i gnał
                        resztkami nóg i tchu.</p>
                    <p>Jednakże mołojcy nie strzelali, bo samopały zamokły, a cięciwy łuków
                        rozmiękły — więc nacierali jeno coraz bliżej. Kilkunastu ich wysforowało się
                        naprzód i już, już mieli dobiedz, ale wówczas obaj rycerze zwrócili się ku
                        nim, jak odyńce, i wydawszy krzyk okropny, wznieśli szable do góry. Kozacy
                        stanęli w miejscu.</p>
                    <p>Pan Longinus ze swym olbrzymim mieczem wydawał im się jakąś nadprzyrodzoną
                        istotą.</p>
                    <p>I jako dwa bure wilki, zbyt napierane przez ogary odwrócą się i błysną
                        białymi kłami, a psiarnia, skomląc zdala, nie śmie się na nie rzucić, tak i
                        oni odwracali się po kilkakroć i za każdym razem biegnący na przedzie
                        stawali na miejscu. Raz tylko puścił się ku nim jeden, widocznie śmielszej
                        natury, z kosą w ręku, ale pan Michał skoczył jak żbik ku niemu i ukąsił go
                        na śmierć. Reszta czekała na innych, którzy nadchodzili biegiem, gęstą
                        ławą.</p>
                    <p>Lecz i szereg rycerzy był coraz bliższy, a pan Zagłoba leciał z szablą nad
                        głową, krzycząc nieludzkim głosem:</p>
                    <p>— Bij! morduj!</p>
                    <p>Wtem huknęło z okopów i granat, chychocząc jak puszczyk, zakreślił czerwony
                        łuk na niebie i upadł w ściśniętą ławicę; za nim drugi, trzeci, dziesiąty.
                        Zdawało się, że bitwa rozpoczyna się na nowo.</p>
                    <p>Kozakom, aż do oblężenia Zbaraża, nieznane były tego rodzaju pociski i po
                        trzeźwemu bali się ich najwięcej, widząc w nich czary „Jaremy“ — więc ławica
                        wstrzymała się w jednej chwili, potem pękła na dwoje, <pb n="110"/>a razem
                        pękły i granaty, roznosząc postrach, śmierć i zniszczenie.</p>
                    <p>— Spasajtes! spasajtes! — rozległy się przerażone głosy.</p>
                    <p>I pierzchło wszystko, a tymczasem pan Longinus i mały rycerz wpadli w zbawczy
                        szereg husarzy.</p>
                    <p>Zagłoba rzucał się to jednemu, to drugiemu na szyję, całował ich po
                        policzkach i oczach. Radość dławiła go, a on ją tłumił, nie chcąc miękkiego
                        serca okazać — i wołał:</p>
                    <p>— Ha, skurczybyki! Nie powiem żebym was miłował, ale się o was bałem! Bodaj
                        was byli usiekli! Tak to służbę znacie, że na tyłach zostajecie? Wartoby was
                        końmi po majdanie za nogi powlec! Pierwszy powiem księciu, by wam poenam
                        obmyślił. Chodźmy teraz spać. Chwała Bogu i za to! Szczęście tych psubratów,
                        że przed granatami uciekli, bo byłbym ich naszatkował jak kapusty. Wolę się
                        bić, niż patrzeć spokojnie, jak znajomi giną. Musimy dzisiaj podpić! Chwała
                        Bogu i za to! Już myślałem, że requiem jutro zaśpiewamy. Ale żałuję, że
                        spotkania nie było, bo mnie ręka okrutnie świerzbi, choć w nakrywkach dałem
                        im bobu z cebulą.</p>
                </div>
                <pb n="111"/>
                <div type="chapter">
                    <head>ROZDZIAŁ IV.</head>
                    <p>Jednakże znowu wypadło zatoczyć nowe wały i ująć obozu, aby udaremnić
                        wykonane już prace ziemne kozackie i uszczuplonym siłom ułatwić obronę.
                        Kopano tedy po szturmie całą noc. Zaczem kozacy nie próżnowali także.
                        Podszedłszy cicho ciemnej nocy z wtorku na środę, rzucili naokoło obozu
                        drugi wał, wiele wyższy. Stąd na zorzy, ozwawszy się wszyscy głosem, poczęli
                        zaraz strzelać i całe cztery dni i cztery noce strzelali. Czyniono sobie
                        wzajem wiele szkód, albowiem z obu stron najlepsi strzelcy szli w
                        zawody.</p>
                    <p>Od czasu do czasu zrywały się masy kozactwa i czerni do szturmu, ale nie
                        dochodziły do wałów, tylko strzelanina stawała się coraz gorętszą.
                        Nieprzyjaciel, mając potężne siły, zmieniał walczące oddziały, prowadząc
                        jedne na spoczynek, drugie do boju. Ale w obozie nie było żołnierza do
                        zastępstwa: jedni i ci sami ludzie musieli strzelać, zrywać się co chwila do
                        obrony pod groźbą szturmów, grzebać zabitych, kopać studnie i podsypywać
                        wyżej wały, aby lepszą dawały zasłonę. Sypiano a raczej drzemano u wałów,
                        wśród ognia i kul lecących tak gęsto, że każdego ranka można je było zmiatać
                        bezpiecznie z majdanu. Przez cztery dni nikt nie zrzucił <pb n="112"/>z
                        siebie odzieży, która mokła na deszczu, schła na słońcu, paliła w dzień,
                        ziębiła w nocy — przez cztery dni nikt nie miał w ustach nic ciepłego. Pito
                        gorzałkę, domieszywając do niej prochu dla większej tęgości, gryziono
                        suchary i rwano zębami wyschłe wędzone mięsiwo, a wszystko wśród dymu,
                        wystrzałów, świstu kul i huku armat.</p>
                    <p>I „nic to było wziąć po łbie, albo po boku“. Żołnierz obwiązywał brudną
                        szmatą krwawy łeb i bił się dalej. Dziwni to byli ludzie: w podartych
                        koletach i zardzewiałych zbrojach, z potrzaskanemi rusznicami w ręku, z
                        czerwonemi od bezsenności oczyma, a wiecznie czujni, zawsze ochoczy, dzień
                        czy noc, deszcz czy pogoda, zawsze gotowi do boju.</p>
                    <p>Żołnierz rozkochał się w swym wodzu, w niebezpieczeństwach, w szturmach, w
                        ranach i śmierci. Jakaś egzaltacya bohaterska ogarnęła dusze, serca stały
                        się harde, umysły „zatwardziły się“. Okropność stała się dla nich rozkoszą.
                        Rozmaite chorągwie prześcigały się wzajem w służbie, w wytrwałości na głód,
                        bezsenność, pracę, w męstwie i zaciekłości. Przyszło do tego, że trudno było
                        żołnierzy utrzymać na wałach, bo nie poprzestając na obronie, darli się do
                        nieprzyjaciela, jak rozwścieczeni z głodu wilcy do owczarni. We wszystkich
                        pułkach panowała jakaś dzika wesołość. Ktoby wspomniał o poddaniu,
                        rozerwanoby go w mgnieniu oka na sztuki. „Tu umierać chcemy!“ powtarzały
                        wszystkie usta.</p>
                    <p>Każdy rozkaz wodza spełniano z błyskawiczną szybkością. Raz zdarzyło się, iż
                        książę przy objeździe wieczornym wałów, dosłyszawszy, że ogień chorągwi <pb
                            n="113"/>kwarcianej imienia Leszczyńskich słabnie, przyjechał przed
                        żołnierzy i spytał:</p>
                    <p>— A czemu to nie strzelacie?</p>
                    <p>— Prochy nam wyszły — posłaliśmy na zamek po nowe.</p>
                    <p>— Tam macie bliżej! — rzekł książę, ukazując na szańce nieprzyjaciela.</p>
                    <p>Zaledwie skończył, gdy cała chorągiew skoczyła z wałów, rzuciła się biegiem
                        ku nieprzyjacielowi i wpadła jak orkan, na szańce. Wybito kozaków ośnikami,
                        drągami, kolbami muszkietów, zagwożdżono cztery działa i po upływie pół
                        godziny, żołnierze zdziesiątkowani, ale zwycięzcy, wrócili ze znacznym
                        zapasem prochu w beczułkach i rogach myśliwskich.</p>
                    <p>Dzień upływał za dniem. Aprosze kozackie coraz ciaśniejszym pierścieniem
                        obejmowały okop i wpierały się weń, jak kliny w drzewo. Strzelano już z tak
                        blizka, że nie licząc szturmów, dziesięciu ludzi z pod każdej chorągwi
                        padało dziennie; księża nie mogli dochodzić z Sakramentami. Oblężeni
                        zasłaniali się wozami, namiotami, skórami, rozwieszoną odzieżą; w nocy
                        chowano zabitych, gdzie który legł, ale żywi bili się tem zacięciej na
                        mogiłach wczorajszych towarzyszów. Chmielnicki szafował krwią swych ludzi
                        bez miary, ale każdy szturm, nowe tylko, coraz większe przynosił mu w zysku
                        straty. Sam on był zdumiony oporem; liczył jeno na to, że czas zwątli serca
                        i siły oblężonych — jakoż czas płynął, ile oni coraz większą okazywali
                        pogardę śmierci.</p>
                    <p>Wodzowie dawali przykład żołnierzom. Książę Jeremi sypiał na gołej ziemi u
                        wału; pił gorzałkę i jadł wędzone końskie mięso, cierpiąc trudy i zmiany
                        pogody, „nad pański swój stan“. Chorąży koronny Koniecpolski <pb n="114"/>i
                        starosta krasnostawski osobiście wiedli pułki na wycieczki; w czasie
                        szturmów stawali bez zbroi w najgęstszym gradzie kul. Nawet ci wodze, którym
                        jak Ostrorogowi brakło wojennego doświadczenia i na których żołnierz nauczył
                        się patrzeć bez ufności, teraz pod ręką Jeremiego zdawali się w innych
                        zmieniać ludzi. Stary Firlej i Lanckoroński sypiali również u wałów, a pan
                        Przyjemski w dzień ustawiał działa, w nocy rył pod ziemią jak kret, kopiąc
                        pod kozackiemi minami kontrminy, wysadzając aprosze, lub otwierając drogi
                        podziemne, któremi żołnierze dostawali się jak duchy śmierci między uśpione
                        kozactwo.</p>
                    <p>Nakoniec Chmielnicki postanowił spróbować układów, mając tę myśl uboczną, że
                        przez ten czas podstępem będzie mógł czegoś dokonać. Pod wieczór 24 lipca
                        poczęli kozacy wołać z szańców na żołnierzy, aby zaprzestali strzelać.
                        Wysłany zaporożec oznajmił, iż hetman życzy sobie widzieć starego
                        Zaćwilichowskiego. Po krótkiej naradzie regimentarze zgodzili się na
                        propozycyą i starzec wyjechał z okopu.</p>
                    <p>Zdala widziało rycerstwo, jak mu czapkowano w szańcach kozackich, gdyż
                        Zaćwilichowski, przez krótki czas swego komisarstwa, zdołał sobie zjednać
                        szacunek dzikiego Zaporoża — i sam Chmielnicki go szanował. Strzelanina
                        wtedy ustała. Kozacy aproszami zbliżali się do samego wału; rycerstwo
                        schodziło ku nim. Obie strony miały się na ostrożności, ale nie było nic
                        nieprzyjaznego w tych spotkaniach. Szlachta wyżej ceniła zawsze kozaków od
                        pospolitej czerni, a teraz, ceniąc ich męstwo i uporność w boju, rozmawiała
                        z nimi na równej stopie, jak kawalerowie z kawalerami; kozacy z podziwem
                        patrzyli z blizka na to niedostępne lwie gniazdo, <pb n="115"/>które
                        wstrzymało całą ich i chanową potęgę. Więc poczęli się zbliżać, gwarzyć a
                        narzekać, że tyle krwi chrześcijańskiej się leje; pod koniec częstowano się
                        tabaką i gorzałką.</p>
                    <p>— Ej, panowie łycari! — mówili starzy zaporożcy — żeby wy tak zawsze stawali,
                        nie byłoby Żółtych wód, i Kursunia i Piławiec. Czorty wy chyba, nie ludzie.
                        Takich my jeszcze na świecie nie widzieli.</p>
                    <p>— Przyjdźcie jutro i pojutrze, zawsze nas takich znajdziecie.</p>
                    <p>— No, tak i przyjdziemy, a tymczasem sława Bogu za oddech. Siła się krwi
                        chrześcijańskiej leje. Ale i tak was głód zmoże.</p>
                    <p>— Prędzej przyjdzie król, niż głód; dopierośmy gęby obtarli po smacznej
                        strawie.</p>
                    <p>— A zbraknie nam wiwendy — to w waszych taborach poszukamy — mówił, biorąc
                        się w boki, Zagłoba.</p>
                    <p>— Daj Bóg, żeby bat’ko Zaćwilichowski wskórał co u naszego hetmana, bo jak
                        nie wskóra, to wieczór do szturmu pójdziemy.</p>
                    <p>— Nam też już tęskno.</p>
                    <p>— Chan wam obiecał, że wszyscy będziecie „kęsim“.</p>
                    <p>— A nasz książę obiecał chanowi, że go za brodę do ogona swemu koniowi
                        przywiąże.</p>
                    <p>— Czarownik on, ale ne zderżyt.</p>
                    <p>— Lepiejby wy z naszym kniaziem na pogan poszli, niż przeciw zwierzchności
                        rękę podnosili.</p>
                    <p>— Z waszym kniaziem... Hm! dobrzeby było.</p>
                    <p>— A to czemu się buntujecie? Przyjdzie król, bójcie się króla. Kniaź Jerema
                        także był wam jak ojciec...</p>
                    <p>— Taki on ojciec, jak śmierć matka. Dżuma tylu dobrych mołojców nie
                        wybiła.</p>
                    <pb n="116"/>
                    <p>— Gorszy on będzie: jeszcze wy go nie poznali.</p>
                    <p>— My i nie chcemy go znać. Starzy u nas mówią, że który kozak jego na oczy
                        dojrzy, temu już śmierć pisana.</p>
                    <p>— Będzie tak i z Chmielnickim.</p>
                    <p>— Boh znajet szczo budet. To pewno, że im dwom nie żyć na świecie, na białym.
                        Nasz bat’ko też mówi, że gdyby wy jemu tylko Jaremę wydali, toby was
                        zdrowych puścił i królowiby się z nami wszystkimi pokłonił.</p>
                    <p>Tu żołnierze poczęli sapać, marszczyć brwi i zgrzytać.</p>
                    <p>— Zamilczeć, bo się do szabel weźmiem.</p>
                    <p>— Serdytsia Lachy! — mówili kozacy — ale będzie wam „kęsim“.</p>
                    <p>I tak tam oni rozmawiali, czasem przyjaźnie, a czasem z groźbami, które mimo
                        ich woli odzywały się, jak grzmoty. Po południu przyjechał z powrotem do
                        obozu pan Zaćwilichowski. Układów nie było, a zawieszenie broni nie doszło
                        do skutku. Stawiał Chmielnicki potworne żądania, aby wydano mu księcia i
                        chorążego Koniecpolskiego. W końcu wyliczał krzywdy wojsk zaporoskich i jął
                        namawiać pana Zaćwilichowskiego, by z nim na zawsze pozostał. Na to spłonął
                        stary rycerz, zerwał się i odjechał. Wieczorem nastąpił szturm krwawo
                        odparty. Cały obóz przez dwie godziny był w ogniu. Kozaków nietylko
                        odrzucono od wałów, ale piechoty zdobyły pierwsze szańce, porozkopywały
                        strzelnice, zakrywki i spaliły znów czternaście hulaj-grodów. Chmielnicki
                        zaprzysiągł tej nocy chanowi, że nie odstąpi, dopóki jeden żywy człowiek
                        pozostanie w okopie.</p>
                    <p>Nazajutrz o zorzy nowa strzelanina, wkopywanie się w wały — i całodzienna
                        bitwa na cepy, kosy, ośniki, szable, kamienie i bryły ziemi. Przyjazne
                        uczucia <pb n="117"/>wczorajsze i ubolewanie nad przelewaniem krwi
                        chrześcijańskiej ustąpiły większej jeszcze zaciętości. Deszcz popadywał od
                        rana. Tegoż dnia wydano żołnierzom po pół racyi, na co mruczał mocno pan
                        Zagłoba, ale wogóle puste brzuchy zdwoiły jeszcze zaciekłość rycerstwa.
                        Przysięgano sobie wzajem paść jeden na drugim, a nie poddać się do
                        ostatniego tchnienia. Wieczór przyniósł nowe szturmy kozaków poprzebieranych
                        za Turków, krócej wszelako trwające. Nastała noc pełna hałasów i krzyków,
                        „wielce swarliwa“. Strzelanie nie ustawało ani na chwilę. Wyzywano się
                        wzajemnie; bito się kupami i pojedynczo. Wychodził na harc pan Longinus,
                        lecz nikt przeciw niemu nie chciał stanąć — strzelano tylko doń z daleka.
                        Natomiast wielką sławą okrył się pan Stępowski i pan Wołodyjowski, który w
                        pojedynczem spotkaniu usiekł sławnego zagończyka Dudara.</p>
                    <p>Wychodził nakoniec i pan Zagłoba, ale tylko na szermierkę językową. „Po
                        zabiciu Burłaja (mówił) nie mogę się z lada chmyzem pospolitować!!“
                        Natomiast w walce na języki nie znalazł równego sobie między kozactwem — i
                        do desperacyi ich przyprowadzał, gdy okryty dobrze darniną, wołał, jakoby z
                        pod ziemi, stentorowym głosem:</p>
                    <p>— Siedźcie tu chamy pod Zbarażem, a tam wojsko litewskie idzie w dół
                        Dnieprem. Żonom waszym i mołodycom się pokłonią. Na przyszłą wiosnę siła
                        małych boćwinków po chałupach znajdziecie, jeśli chałupy znajdziecie!</p>
                    <p>Była to prawda: wojsko litewskie szło istotnie pod Radziwiłłem w dół Dniepru,
                        paląc i niszcząc, ziemię i wodę zostawując. Wiedzieli to kozacy, więc
                        wpadali we wściekłość i w odpowiedzi posyłali panu Zagłobie <pb n="118"
                        />grad kul, jakoby kto gruszki sypał. Ale pan Zagłoba pilnował dobrze głowy
                        za darniną i krzyczał znowu:</p>
                    <p>— Chybiliście, pieskie dusze, a jam Burłaja nie chybił. Sam tu! Na pojedynkę
                        ze mną! Znacie mnie! Na tu, na! chamy, strzelajcie, póki macie folgę, bo na
                        jesień będziecie tatarzęta w Krymie iskać, albo groble na Dnieprze sypać.
                        Bywajcie! bywajcie! Grosz za głowę waszego Chmiela. Daj mu który odemnie w
                        pysk — od Zagłoby! słyszycie? A co, gnojki? mało to już waszego ścierwa na
                        polu leży? Zdechłymi psami was czuć! Kazała wam się zaraza kłaniać! A do
                        wideł, do pługów, łajdaki, do dumbasów! Wiśnie i sól pod wodę wozić, nie nam
                        tu wstręty czynić.</p>
                    <p>Natrząsali się też i kozacy z „panów, których trzech na jeden suchar wypada“;
                        pytali, czemu to czynszu i dziesięciny nie każą oni panowie poddanym
                        wypłacać, ale przecie Zagłoba bywał w sporach górą. I tak brzmiały te
                        rozmowy, przerywane przekleństwami i dzikimi wybuchami śmiechu, po całych
                        nocach, wśród strzałów i większych lub mniejszych walk. Wyjeżdżał potem pan
                        Janicki układać się z chanem, który mu znowu powtarzał, że wszyscy będą
                        „kęsim“, aż zniecierpliwiony poseł odpowiedział: — „Już nam dawno to
                        obiecujecie, a nic nam dotąd! Kto po nasze głowy przyjdzie, ten i swoją
                        przyniesie!“ Wymagał chan, żeby książę Jeremi zjechał się z jego wezyrem w
                        polu, ale była to prosta zdrada, którą wykryto — i układy ostatecznie
                        zostały zerwane. Przez cały ich czas zresztą nie było przestanku w walce.
                        Wieczór szturmy, w dzień strzelanina z armat, z organków, z samopałów i
                        piszczeli — wypadanie z wałów, szarpanina, mieszanie się chorągwi — szalone
                        ataki jazdy, klęski i rozlew krwi coraz większy.</p>
                    <pb n="119"/>
                    <p>Żołnierzy podtrzymywała jakaś dzika żądza walki, krwi i niebezpieczeństw.
                        Szli do bitwy ze śpiewaniem, jak na wesele. Tak się już zresztą wzwyczaili
                        do huku i hałasów, że te oddziały, które komenderowano do spoczynku, spały
                        wśród ognia i padających gęsto kul nieprzebudzonym snem. Żywności było coraz
                        mniej, bo regimentarze nie opatrzyli dostatecznie obozu przed przybyciem
                        księcia. Nastała wielka drożyzna, ale kto miał pieniądze i kupował gorzałkę
                        lub chleb, ten dzielił się wesoło z innymi. Wszyscy zaś nie dbali o jutro,
                        wiedząc, że jedna z dwóch rzeczy ich nie minie: odsiecz ze strony
                        królewskiej, albo śmierć! Na obie byli równie gotowi — a najbardziej gotowi
                        na bitwę. Niesłychanym w historyi przykładem, dziesiątki potykały się
                        przeciw tysiącom z takim uporem, z taką zaciekłością, że każdy szturm był
                        nową klęską kozacką. Prócz tego, nie było dnia, żeby po kilkakroć nie
                        wypadali z obozu i nie napadali nieprzyjaciela w jego własnych szańcach.
                        Wieczorami, gdy Chmielnicki myślał, że już znużenie powinno było obalić
                        najwytrwalszych i cicho gotował szturmy, naraz wesołe śpiewy dolatywały jego
                        uszu. Wtedy uderzał się dłonią po udach z wielkiego zdziwienia i naprawdę
                        myślał, że Jeremi jest chyba czarownikiem możniejszym od tych wszystkich,
                        którzy byli w kozackim taborze. Więc wściekał się i zrywał do boju i wylewał
                        morza krwi, bo i to spostrzegł, że jego gwiazda przy gwieździe straszliwego
                        kniazia blednąć zaczyna.</p>
                    <p>W obozie kozackim śpiewano pieśni o Jaremie, lub cichym głosem opowiadano
                        sobie o nim rzeczy, od których włosy wstawały na głowie mołojcom. Mówiono,
                        że czasem zjawia się nocą na okopie i rośnie w oczach, aż głową wyżej wież
                        zbaraskich sięga; że oczy ma wtedy <pb n="120"/>jakby dwa miesiące, a miecz
                        w jego ręku jest jako ta gwiazda złowroga, którą Bóg czasem, ludziom na
                        pohybel, na niebo wysyła. Mówiono także, że gdy krzyknie, polegli w boju
                        rycerze wstają z chrzęstem zbroi i szykują się wraz z żywymi w szeregi.
                        Jeremi był na wszystkich ustach: śpiewali o nim i didy-lirnicy, rozmawiali i
                        starzy zaporożcy, i czerń ciemna i Tatarzy. A w tych rozmowach, w tej
                        nienawiści, w tym zabobonnym przestrachu, tkwiła jakby jakaś dzika miłość,
                        którą ten lud stepowy ukochał swego krwawego niszczyciela. Tak jest!
                        Chmielnicki bladł przy nim nietylko w oczach chana i Tatarów, ale nawet w
                        oczach własnego ludu — i widział, że musi Zbaraż zdobyć, albo urok jego
                        rozwieje się, jak pomroka przed zorzą poranną, musi zdeptać tego lwa, albo
                        sam zginie.</p>
                    <p>Zaś lew nietylko się bronił, ale każdego dnia sam wypadał, coraz
                        straszliwszy, z komyszy. Nie pomagały podstępy, zdrady, ani otwarta przemoc.
                        Tymczasem czerń i kozacy poczynali szemrać. I im ciężko było siedzieć w
                        dymie, ogniu, w gradzie kul, w trupim zapachu, na deszczu, upałach i w
                        obliczu śmierci. Zresztą nie trudów bali się dzielni mołojcy, nie
                        niewywczasów, nie szturmów, i ognia, i krwi i śmierci — oni się bali
                        „Jaremy“.</p>
                </div>
                <pb n="121"/>
                <div type="chapter">
                    <head>ROZDZIAŁ V.</head>
                    <p>Wielu prostych rycerzy okryło się nieśmiertelną sławą w tym pamiętnym okopie
                        zbaraskim, lecz lutnia będzie sławiła w pierwszym rzędzie pana Longina
                        Podbipiętę, dla jego tak wielkich przewag, że chyba jego skromność mogła
                        wejść z niemi w paragon. Noc to była posępna, ciemna i wilgotna; żołnierz,
                        znużony czuwaniem u wałów, drzemał oparty na broni. Po nowych dziesięciu
                        dniach strzelaniny i szturmów, pierwszy to raz nastała cisza i spokój. Z
                        blizkich, bo zaledwie o trzydzieści kroków stojących szańców kozackich, nie
                        słychać było wywoływań, klątew i zwykłych hałasów. Zdawało się, że
                        nieprzyjaciel, chcąc znużyć, sam się znużył nareszcie. Gdzieniegdzie tylko
                        błyszczało tam mdłe światełko ognia, ukrywanego pod darniną; z jednego
                        miejsca dochodził słodki, przyciszony głos liry, na której grał jakiś kozak:
                        daleko w koszu tatarskim konie rżały — a na wałach rozlegały się od czasu do
                        czasu głosy straży.</p>
                    <p>Chorągwie pancerne książęce były tej nocy na pieszej służbie w obozie, więc
                        pan Skrzetuski, pan <!-- choice>
                            <orig>Podpipięta</orig>
                            --><corr>Podbipięta</corr><!--
                        </choice -->, mały rycerz i pan Zagłoba, na okopie, szepcąc ze sobą z cicha, w
                        przerwach rozmowy wsłuchiwali się w szum deszczu, padającego w fosę. —
                        Skrzetuski mówił:</p>
                    <pb n="122"/>
                    <p>— Dziwny mi jest ten spokój. Uszy tak przywykły do huku i hałasów, że cisza w
                        nich dzwoni. Aby się tylko jaka zdrada in hoc silentio nie ukrywała.</p>
                    <p>— Od czasu jak jestem na pół racyi, wszystko mi jedno! — mruczał posępnie
                        Zagłoba. — Trzech rzeczy potrzebuje moja odwaga, a to: jeść dobrze, pić
                        dobrze i wyspać się. Najlepszy rzemień nie smarowany zeschnie i popęka. Cóż
                        dopiero, jeżeli w dodatku moknie jak konopie w wodzie? Deszcz nas moczy, a
                        kozacy międlą, jakże się z nas paździerze nie mają sypać. Miłe kondycye:
                        bułka już florena kosztuje, a kwaterka gorzałki pięć. Tej śmierdzącej wody
                        piesby w gębę nie chciał wziąć, bo już i studnie trupem nasiąknęły, a mnie
                        się tak pić chce, jak i moim butom, które tak pyski pootwierały, jak
                        ryby.</p>
                    <p>— Ale waścine buty i wodę piją, nie przebredzając — rzekł pan
                        Wołodyjowski.</p>
                    <p>— Milczałbyś, panie Michale! Nie większyś od sikory, to się ziarnkiem prosa
                        pożywisz, a z naparstka napijesz. Ale ja Bogu dziękuję, że nie jestem taki
                        misterny i że mnie nie kura z piasku zadnią nogą wygrzebała, ale niewiasta
                        urodziła: dlatego potrzebuję jeść i pić, jako człowiek, nie jak chrabąszcz,
                        a żem od południa nic prócz śliny w gębie nie miał, dlatego mi i twoje żarty
                        nie w smak.</p>
                    <p>Tu pan Zagłoba począł sapać gniewnie, a pan Michał wziął się za bok i tak
                        mówił:</p>
                    <p>— Mam ja tu na udzie manierzynę, com ją dziś kozakowi wydarł, ale kiedy mnie
                        kura z piasku wygrzebała, to już myślę, że i gorzałka tak nikczemnej persony
                        nie będzie waści smaczna. W twoje ręce, Janie! — rzekł, zwracając się do
                        Skrzetuskiego.</p>
                    <pb n="123"/>
                    <p>— Daj, bo zimno! — rzekł Skrzetuski.</p>
                    <p>— Pij do pana Longina.</p>
                    <p>— Przechera z ciebie, panie Michale — rzekł Zagłoba — aleś chłop setny i to
                        masz do siebie, że sobie odejmiesz, a drugiemu oddasz. Niechby się święciły
                        te kury, coby takich żołnierzów, jak ty, z piasku wygrzebywały, ale ich na
                        świecie podobno niemasz i nie o tobie myślałem.</p>
                    <p>— To weź waćpan od pana Podbipięty, nie chcę cię krzywdzić — rzekł pan
                        Michał.</p>
                    <p>— Co waćpan robisz, zostawże i mnie! — wołał z przestrachem Zagłoba,
                        spoglądając na pijącego Litwina — czego tak głowę zadzierasz? Bodaj ci tak
                        już została! Za długie masz kiszki, nie łatwo je nalejesz. Leje jak w
                        spruchniałą sosnę. Żeby cię usiekli!</p>
                    <p>— Ledwiem co przechylił — rzekł pan Longinus, oddając manierkę.</p>
                    <p>Pan Zagłoba przechylił lepiej i wypił do reszty; poczem parsknął i tak
                        mówił:</p>
                    <p>— Cała to pociecha, że jeżeli się skończy nasza mizerya, a Bóg pozwoli zdrowo
                        wynieść głowy z tych terminów, to sobie we wszystkiem wynagrodzimy. Jużci
                        nam jakoweś chleby obmyślą. Ksiądz Żabkowski umie dobrze zjeść, ale go w
                        kozi róg zapędzę.</p>
                    <p>— A co to za verba veritatis usłyszeliście dziś z księdzem Żabkowskim od
                        Muchowieckiego? — pytał pan Michał.</p>
                    <p>— Cicho! — rzeki Skrzetuski — ktoś tu się z majdanu zbliża.</p>
                    <p>Umilkli, wtem jakaś ciemna postać stanęła koło nich i przyciszony głos
                        spytał:</p>
                    <p>— A czuwacie?</p>
                    <pb n="124"/>
                    <p>— Czuwamy, mości książę — rzekł, prostując się, Skrzetuski.</p>
                    <p>— Pilno dawać baczność. Źle wróży ten spokój.</p>
                    <p>I książę przeszedł dalej, patrząc, czy gdzie sen nie przemógł utrudzonych
                        żołnierzy. Pan Longinus ręce złożył.</p>
                    <p>— Co to za wódz! Co to za wojownik!</p>
                    <p>— Mniej on od nas spoczywa — rzekł Skrzetuski. — Tak całe wały sam co noc
                        obchodzi, aż het, do drugiego stawu.</p>
                    <p>— Dajże mu Boże zdrowie!</p>
                    <p>— Amen.</p>
                    <p>Nastało milczenie. Wszyscy wpatrywali się wytężonemi oczyma w ciemność, ale
                        nic nie było widać — szańce kozackie były spokojne. Ostatnie światła na nich
                        pogasły.</p>
                    <p>— Możnaby ich zejść, jak susłów, we śnie! — mruknął Wołodyjowski.</p>
                    <p>— Kto wie? — odrzekł Skrzetuski.</p>
                    <p>— Sen mnie tak morzy — mówił Zagłoba — że aż mi oczy pod wierzch głowy
                        uciekają, a spać nie wolno. Ciekawym, kiedy będzie wolno? Czy strzelają, czy
                        nie strzelają, ty stój pod bronią i kiwaj się od fatygi, jak żyd na
                        szabasie. Psia służba! Sam nie wiem, co mnie tak rozbiera, czy gorzałka, czy
                        ranna irytacya za ów impet, któryśmy niesłusznie obaj z księdzem Żabkowskim
                        wytrzymać musieli.</p>
                    <p>— Jakże to było? — pytał pan Longinus. — Zacząłeś waćpan mówić i nie
                        skończyłeś.</p>
                    <p>— To teraz opowiem, może się jakoś ze snu wybijemy. Poszliśmy rano z księdzem
                        Żabkowskim na zamek w tej myśli, żeby to co do przegryzienia znaleźć. <pb
                            n="125"/>Chodzimy, chodzimy, zaglądamy wszędzie — niema nic, wracamy
                        źli. Aż na podwórzu spotykamy ministra kalwińskiego, któren kapitana
                        Szenberka na śmierć gotował, tego, co go wczoraj postrzelili pod chorągwią
                        pana Firlejową. Ja mu tedy mówię: będziesz się tu, szołdro, włóczył i
                        dyzgusta Bogu czynił? — jeszcze niebłogosławieństwo na nas ściągniesz! A on,
                        widać dufając w protekcyą pana bełzkiego, rzecze: „Taka dobra nasza wiara,
                        jak i wasza, albo lepsza!“ Jak to powiedział, ażeśmy skamienieli ze zgrozy.
                        Ale ja nic! Myślę sobie: jest ksiądz Żabkowski, niechże będzie dysputa. A
                        mój ksiądz Żabkowski aż parska i zaraz z argumentami zmacał go pod żebro, on
                        zaś nic na tę pierwszą racyą nie odrzekł, bo jak się wziął toczyć, tak aż o
                        ścianę się oparł. Wtem nadszedł książę z księdzem Muchowieckim i na nas! że
                        to hałasy i swary wszczynamy, że to nie czas, nie miejsce i nie agrumenta!
                        Zmyli nam głowy jak żakom — a bodaj czy słusznie, bo utinam sim falsus
                        vates, ale te ministry pana Firleja ściągną jeszcze na nas jakie
                        nieszczęście...</p>
                    <p>— A ówże kapitan Szenberk nie rewokował? — pytał pan Michał.</p>
                    <p>— Gdzie tam! umarł w bezecności, jak żył.</p>
                    <p>— Że teżto ludzie wolą się zbawienia wyrzec, niż swego uporu! — westchnął pan
                        Longinus.</p>
                    <p>— Bóg nas od przemocy i od czarów kozackich broni — mówił dalej Zagłoba — a
                        oni Go jeszcze obrażają. Czy waściom wiadomo, że wczoraj z tego tam ot
                        szańca, kłębkami nici na majdan strzelano? Żołnierze powiadali, że zaraz w
                        tem miejscu, gdzie kłębki padły, ziemia jakoby trądem się pokryła...</p>
                    <pb n="126"/>
                    <p>— Wiadoma rzecz, że przy Chmielnickim czarni za rękodajnych służą — rzekł,
                        żegnając się, Litwin.</p>
                    <p>— Czarownice sam widziałem — dodał Skrzetuski — i powiem waszmościom...</p>
                    <p>Dalsze słowa przerwał pan Wołodyjowski, który ścisnął nagle ramię
                        Skrzetuskiego i szepnął:</p>
                    <p>— Cicho-no!...</p>
                    <p>Poczem skoczył nad sam brzeg okopu i słuchał pilnie.</p>
                    <p>— Nic nie słyszę — rzekł Zagłoba.</p>
                    <p>— Ts!... deszcz zagłusza! — odpowiedział Skrzetuski.</p>
                    <p>Pan Michał począł kiwać ręką, aby mu nie przeszkadzano, i czas jeszcze jakiś
                        słuchał pilno, nakoniec zbliżył się do towarzyszów.</p>
                    <p>— Idą — szepnął.</p>
                    <p>— Daj znać księciu! poszedł ku kwaterom Ostroroga — odszepnął Skrzetuski — my
                        zaś pobieżymy ostrzedz żołnierzy.</p>
                    <p>I zaraz z miejsca puścili się wzdłuż okopu, zatrzymując się co chwila i
                        szepcąc wszędy po drodze czuwającym żołnierzom:</p>
                    <p>— Idą! idą!...</p>
                    <p>Słowa przeleciały, jakoby cichą błyskawicą, z ust do ust. Po kwadransie
                        przyjechał książę już na koniu i wydał rozkazy oficerom. Ponieważ
                        nieprzyjaciel chciał widocznie zaskoczyć obóz w śnie i nieczujności, więc
                        książę polecił utrzymać go w błędzie. Żołnierze mieli się zachować jak
                        najciszej i dopuścić szturmujących aż na same wały, poczem dopiero, gdy
                        wystrzał z działa da znak, uderzyć na nich niespodzianie.</p>
                    <p>Żołnierz był w gotowości, więc tylko rury <pb n="127"/>muszkietów pochyliły
                        się bez szelestu i zapadło głuche milczenie. Skrzetuski, pan Longinus i pan
                        Wołodyjowski dyszeli obok siebie, a i pan Zagłoba został z nimi, bo wiedział
                        z doświadczenia, że najwięcej kul pada na środek majdanu — a na wale, przy
                        takich trzech szablach, najbezpieczniej.</p>
                    <p>Usadowił się tylko trochę z tyłu rycerzy, aby pierwszy impet na niego nie
                        przyszedł. Nieco z boku przykląkł pan Podbipięta z zerwikapturem w ręku, a
                        Wołodyjowski przycupnął tuż przy Skrzetuskim i szepnął mu w same ucho:</p>
                    <p>— Idą napewno...</p>
                    <p>— Krok pod miarę.</p>
                    <p>— To nie czerń, ani Tatarzy.</p>
                    <p>— Piechota zaporoska.</p>
                    <p>— Albo janczary; oni dobrze maszerują. Z konia możnaby ich więcej naciąć!</p>
                    <p>— Dziś ciemno na jazdę.</p>
                    <p>— Słyszysz teraz?</p>
                    <p>— Ts! ts!...</p>
                    <p>Obóz zdawał się być pogrążony w najgłębszym śnie. Nigdzie żadnego ruchu,
                        nigdzie światła — wszędy najgłębsze milczenie, przerywane tylko szelestem
                        drobnego, jakby sianego przez sito dżdżu. Zwolna jednak w tym szeleście
                        powstawał drugi, cichy, ale łatwiejszy do ułowienia uchem, bo miarowy i
                        coraz bliższy, coraz wyraźniejszy; nakoniec, o kilkanaście kroków od fosy,
                        pojawiła się jakaś wydłużona, zbita masa o tyle widzialna, o ile czarniejsza
                        od ciemności — i zatrzymała się w miejscu.</p>
                    <p>Żołnierze utaili dech w piersiach, tylko mały rycerz <pb n="128"/>szczypał w
                        udo Skrzetuskiego, jakby chcąc mu w ten sposób swoje zadowolenie okazać.</p>
                    <p>Tymczasem napastnicy zbliżyli się do fosy i poczęli w nią spuszczać drabiny,
                        następnie zleźli po nich sami i przechylili je ku wałowi.</p>
                    <p>Wał milczał ciągle, jakby na nim i za nim wszystko wymarło — i cisza nastała
                        śmiertelna.</p>
                    <p>Tu i owdzie, mimo całej ostrożności wstępujących, szczeble zaczęły skrzypieć
                        i trzeszczyć...</p>
                    <p>— Dadzą wam bobu! — myślał Zagłoba.</p>
                    <p>Wołodyjowski przestał szczypać Skrzetuskiego, a pan Longinus ścisnął rękojeść
                        zerwikaptura i wytężył oczy, bo był najbliżej wału i spodziewał się pierwszy
                        uderzyć.</p>
                    <p>Wtem trzy pary rąk pojawiły się na krawędzi i chwyciły się jej silnie, a za
                        niemi poczęły się zwolna i ostrożnie podnosić trzy szpice od misiurek...
                        wyżej i wyżej...</p>
                    <p>— To Turcy! — pomyślał pan Longinus.</p>
                    <p>W tej chwili rozległ się straszliwy huk kilku tysięcy muszkietów; zrobiło się
                        widno jak w dzień. Nim światło zgasło, pan Longinus zamachnął się i ciął
                        okropnie, aż powietrze zawyło pod ostrzem.</p>
                    <p>Trzy ciała wpadły w fosę, trzy głowy w misiurkach potoczyły się pod kolana
                        klęczącego rycerza.</p>
                    <p>Wówczas, choć piekło zawrzało na ziemi, niebo otworzyło się przed panem
                        Longinem, skrzydła urosły mu u ramion, chóry anielskie rozśpiewały mu się w
                        piersi i był jakoby w niebo wzięty, i walczył jak we śnie i cięcia jego
                        miecza były jakby modlitwą dziękczynną.</p>
                    <p>A wszyscy dawno zmarli Podbipiętowie, począwszy od przodka Stowejki,
                        uradowali się w niebie — że taki był z Zerwikapturów-Podbipiętów żyjący
                        ostatni.</p>
                    <pb n="129"/>
                    <p>Szturm ten, w którym ze strony nieprzyjaciela posiłkowe hufce Turków
                        urumelskich, sylistryjskich i gwardya chanowa janczarów brały przeważny
                        udział, krwawiej od innych został odparty i ściągnął straszliwą burzę na
                        głowę Chmielnickiego. Zaręczał on bowiem poprzednio, że Polacy mniej
                        zaciekle z Turkami będą walczyli i byle mu tych rot pozwolono, obóz
                        zdobędzie. Musiał więc teraz łagodzić chana i rozwścieczonych murzów, oraz
                        podarkami ich zniewalać. Chanowi pozwolił dziesięć tysięcy talarów, zaś
                        Tuhaj-bejowi, Korz-Adze, Subagaziemu, Nuradynowi i Gałdze po dwa. Tymczasem
                        w obozie czeladź wyciągała trupy z fosy, w czem nie przeszkadzano jej
                        strzelaniem z szańców. Żołnierze spoczywali aż do rana, bo było to już
                        pewne, że szturm się nie powtórzy. Spali tedy wszyscy snem nieprzebudzonym,
                        prócz chorągwi strażowych i prócz pana Longina Podbipięty, który noc całą
                        krzyżem na mieczu leżał, dziękując Bogu, iż mu pozwolił ślub spełnić i taką
                        wielką chwałą się okryć, że imię jego przechodziło z ust do ust w obozie i w
                        mieście. Nazajutrz wezwał go do siebie książę-wojewoda i chwalił wielce, a
                        żołnierze przychodzili tłumami cały dzień winszować i oglądać trzy głowy,
                        które czeladź przyniosła mu przed namiot, a które już czerniały na
                        powietrzu. Było tedy podziwu i zazdrości niemało, a niektórzy wierzyć oczom
                        nie chcieli, bo tak były równo ścięte wraz ze stalowymi czepcami od
                        misiurek, jakby kto nożycami odkroił.</p>
                    <p>— Straszliwy z waści sartor — mówiła szlachta. — Wiedzieliśmy o tobie, żeś
                        dobry kawaler, ale takiego ciosu mogliby i starożytni pozazdrościć, bo i
                        najgrzeczniejszy kat lepiej nie potrafi.</p>
                    <pb n="130"/>
                    <p>— Wiatr tak czapek nie zdejmie, jako te głowy są zdjęte! — mówili inni.</p>
                    <p>I wszyscy ściskali dłonie pana Longina, a on stał ze spuszczonemi oczyma,
                        promienny, słodki — zawstydzony jako panna przed ślubem, i mówił, jakby się
                        tłumacząc.</p>
                    <p>— Ustawili się dobrze...</p>
                    <p>Próbowano następnie i miecza, ale że to był krzyżacki, dwuręczny koncerz,
                        nikt nie mógł nim swobodnie poruszać, nie wyjmując nawet księdza
                        Żabkowskiego, choć on podkowę jak trzcinę przełamywał.</p>
                    <p>Koło namiotu robiło się coraz gwarniej, a pan Zagłoba, Skrzetuski i
                        Wołodyjowski czynili honory przybywającym, częstując ich opowiadaniem, bo
                        nie było czem innem, jako że ostatnich już prawie sucharów dogryzano w
                        obozie, a mięsa innego, jak wędzonej koniny, dawno nie stawało. Ale przecie
                        duch starczył za jadło i napitek. Pod koniec, gdy inni zaczęli się już
                        rozchodzić, nadszedł pan Marek Sobieski, starosta krasnostawski, ze swoim
                        porucznikiem Stępowskim. Pan Longinus wybiegł na jego spotkanie, on zaś
                        powitał go wdzięcznie i rzekł:</p>
                    <p>— To u waszmości dziś święto!</p>
                    <p>— Pewnie, że święto — odparł Zagłoba — bo nasz przyjaciel ślub spełnił.</p>
                    <p>— Chwała Panu Bogu! — odparł starosta — to już niedługo braciszku powitamy
                        was kosmatą ręką. A macieże co upatrzonego?</p>
                    <p>Pan Podbipięta zmieszał się nadzwyczajnie i zaczerwienił aż do uszu, a
                        starosta mówił dalej:</p>
                    <p>— Po konfuzyi miarkuję, że tak jest. Święty to wasz obowiązek pamiętać, aby
                        taki ród nie zaginął. Daj <pb n="131"/>Boże, żeby się na kamieniu rodzili
                        podobni żołnierze, jak waszmościowie we czterech jesteście.</p>
                    <p>To rzekłszy, począł ściskać ręce pana Longina, Skrzetuskiego, Zagłoby i
                        małego rycerza, a oni uradowali się w sercach, że z takich ust pochwałę
                        słyszą, bo pan starosta krasnostawski był zwierciadłem męstwa, honoru i
                        wszystkich cnót rycerskich. Był to wcielony Mars; zlały się na niego
                        wszystkie dary Boże w obfitości, gdyż nadzwyczajną pięknością, nawet
                        młodszego brata Jana, późniejszego króla, przewyższał, fortuną i imieniem
                        najpierwszym wyrównywał, a jego zdolności wojenne sam wielki Jeremi pod
                        niebiosa wynosił. Nadzwyczajna też byłaby to gwiazda na niebie
                        Rzeczypospolitej, lecz ze zrządzenia Bożego blask jej wziął w siebie młodszy
                        Jan, a ona zgasła przedwcześnie w dniu klęski.</p>
                    <p>Atoli rycerze nasi uradowali się wielce pochwałą bohatera, ten zaś wcale na
                        niej nie poprzestał i tak dalej mówił:</p>
                    <p>— Siła ja o waszmościach od samego księcia wojewody słyszałem, który nad
                        innych was miłuje. Nie dziwię się też, że mu służycie, nie oglądając się na
                        promocye, któreby w królewskich chorągwiach łatwiej przyjść mogły.</p>
                    <p>Na to odrzekł Skrzetuski:</p>
                    <p>— Wszyscy my w królewskiej właśnie, usarskiej chorągwi jesteśmy pod znak
                        zapisani, z wyjątkiem pana Zagłoby, któren, jako wolentarz, z wrodzonej
                        rezolucyi staje. A że pod księciem wojewodą służymy, to w pierwszym rzędzie
                        z miłości dla jego osoby, a powtóre, chcieliśmy wojny jak najwięcej
                        zażywać.</p>
                    <p>— Jeżeliście taką mieli chęć, to słusznie czynicie. Pewnieby pan Podbipięta
                        pod niczyją chorągwią tak <pb n="132"/>łatwo swoich głów nie znalazł —
                        odrzekł starosta. — Ale co do wojny, to w tych czasach wszyscy jej mamy do
                        syta.</p>
                    <p>— Więcej niźli czego innego — odparł Zagłoba. — Przychodzili tu do nas od
                        rana z pochwałami, ale żeby nas kto na przekąskę i łyk gorzałki poprosił,
                        tenby nas najwdzięczniej uczęstował.</p>
                    <p>To powiedziawszy, pan Zagłoba pilno patrzył w oczy staroście krasnostawskiemu
                        i mrugał niespokojnie. Starosta zaś uśmiechnął się i rzekł:</p>
                    <p>— Od wczorajszego południa nic w gębę nie wziąłem, ale łyk gorzałki może się
                        w jakim sepeciku znajdzie. Służę waszmościom.</p>
                    <p>Lecz Skrzetuski, pan Longinus i mały rycerz, poczęli się opierać i gromić
                        pana Zagłobę, który się wykręcał jak mógł i tłómaczył jak umiał.</p>
                    <p>— Nie przymawiałem się — mówił — bo ambicya moja w tem, że wolę swoje oddać,
                        byle cudzego nie ruszyć, ale gdy tak zacna persona prosi, toż grubianitas
                        byłaby odmawiać.</p>
                    <p>— Już też pójdźcie — mówił starosta. — I mnie miło w dobrej kompanii
                        posiedzieć, a póki nie strzelają, mamy czas. Na jadło was nie proszę, bo i o
                        koninę już trudno, a co nam konia na majdanie ubiją, to sto rąk po niego się
                        wyciąga, wszelako gorzałki jest ze dwie flasze, których dla siebie samego
                        pewnie nie będę chował.</p>
                    <p>Tamci jeszcze się opierali i nie chcieli, ale gdy bardzo nastawał, poszli, a
                        przodem pobiegł pan Stępowski i tak się uwinął, że kilka sucharów i kilka
                        kawałków koniny znalazło się do przegryzienia po wódce. Pan Zagłoba zaraz
                        nabrał lepszej myśli i mówił.</p>
                    <p>— Da Bóg, że jak król Jegomość nas wyzwoli <pb n="133"/>z tego oblężenia, to
                        się zaraz pospolitemu ruszeniu do wozów dobierzemy. Oj, siła oni specyałów
                        zawsze ze sobą wożą i brzucha każdy lepiej strzeże, niż Rzeczypospolitej.
                        Wolę z nimi jeść, jak wojować, ale że to pod okiem królewskiem, to może będą
                        nieźle stawali.</p>
                    <p>Starosta spoważniał.</p>
                    <p>— Jakośmy sobie zaprzysięgli — rzekł — że jeden na drugim padnie, a nie
                        poddamy się, tak się i stanie. Musimy być na to gotowi, że coraz cięższe
                        czasy przyjdą. Żywności już prawie niema, a co gorzej, to i prochy się
                        kończą. Innym jabym tego nie mówił, ale waszmościom można. Niedługo jeno
                        zaciekłość w sercach i szable w ręku nam pozostaną — i gotowość na śmierć,
                        więcej nic. Daj Boże króla jak najprędzej — bo to ostatnia nadzieja. Wojenny
                        to pan! Pewnieby fatygi, i zdrowia i gardła nie żałował, byle nas wyzwolić —
                        ale za małe ma siły i musi czekać, a waszmościowie wiecie, jak pospolite
                        ruszenie powoli się ściąga. I zresztą skąd król Jegomość ma wiedzieć, w
                        jakich my tu kondycyach się bronimy i że już okruchów dojadamy?</p>
                    <p>— My już siebie ofiarowali — rzekł Skrzetuski.</p>
                    <p>— A żeby tak dać znać? — pytał Zagłoba.</p>
                    <p>— Żeby się znalazł kto taki cnotliwy — rzekł starosta — ktoby się przekraść
                        podjął, tenby nieśmiertelną sławę za życia pozyskał, tenby był zbawcą całego
                        wojska i od ojczyzny klęskęby odwrócił. Choćby i pospolite ruszenie jeszcze
                        w całości nie stanęło, to może sama blizkość króla zdołałaby bunt
                        rozprószyć. Ale kto pójdzie? Kto się podejmie, gdy Chmielnicki tak
                        poobsadzał wszystkie drogi i wyjścia, że mysz się nie przeciśnie z okopu?
                        Jawna i oczywista to śmierć, taka impreza!</p>
                    <pb n="134"/>
                    <p>— A od czego fortele? — rzekł Zagłoba — i jeden już mi do głowy
                        przychodzi.</p>
                    <p>— Jaki? jaki? — pytał starosta.</p>
                    <p>— A owo codzień bierzemy po garści jeńców. Żeby tak którego przekupić?
                        Niechby udał, że od nas uciekł — a potem ruszył do króla.</p>
                    <p>— Muszę o tem z księciem pomówić — rzekł starosta.</p>
                    <p>Pan Longinus zamyślił się głęboko, aż czoło pokryło mu się bruzdami, i cały
                        czas siedział milczący — nagle podniósł głowę i rzekł ze zwykłą sobie
                        słodyczą:</p>
                    <p>— Ja się podejmę przekraść przez kozaków.</p>
                    <p>Rycerze, usłyszawszy te słowa, porwali się zdumieni z miejsc, pan Zagłoba
                        usta otworzył, Wołodyjowski począł ruszać wąsikami raz po razu, Skrzetuski
                        przybladł, a starosta krasnostawski uderzył się po aksamicie i
                        zakrzyknął:</p>
                    <p>— Waćpan podjąłbyś się tego dokonać?</p>
                    <p>— Czyś waść rozważył co mówisz? — rzekł Skrzetuski.</p>
                    <p>— Dawno rozważyłem — rzekł Litwin — bo już to nie od dziś między rycerstwem
                        mówią, że trzeba dać znać królowi jegomości o naszem położeniu. A ja,
                        słysząc to, myślałem sobie w duchu: niechby mnie Bóg najwyższy pozwolił ślub
                        mój spełnić, zarazbym poszedł. Ja lichy człek, co ja znaczę? co mnie będzie
                        za szkoda, chociaż usieką po drodze?</p>
                    <p>— Ależ usieką bez pohyby! — zawołał Zagłoba. — Słyszałeś waść, co pan
                        starosta mówił, że to śmierć oczywista?</p>
                    <p>— Tak i co z tego, brateńku — rzekł pan <pb n="135"/>longinus. — Jak Bóg
                        zechce, to przeprowadzi, a nie, to w niebie nagrodzi.</p>
                    <p>— Ale pierwej cię pochwycą, mękami zmorzą i śmierć okrutną zadadzą. Człeku,
                        czyś rozum stracił? — mówił Zagłoba.</p>
                    <p>— A tak i pójdę, brateńku — odparł ze słodyczą Litwin.</p>
                    <p>— Ptakby nie przeleciał, bo z łukuby go ustrzelili. Okopali nas naokoło, jako
                        jaźwca w jamie.</p>
                    <p>— A tak i pójdę! — powtórzył Litwin. — Ja Bogu wdzięczność winien, że mnie
                        ślub spełnić pozwolił.</p>
                    <p>— No, widzicie go! patrzcie się na niego! — wołał zdesperowany Zagłoba. — To
                        lepiej każ sobie od razu głowę uciąć i z armaty na tabor wystrzelić, bo w
                        ten tylko sposób mógłbyś się między nimi przecisnąć.</p>
                    <p>— Już pozwólcie, dobrodzieje! — rzekł Litwin składając ręce.</p>
                    <p>— O nie! nie pójdziesz sam, bo i ja pójdę z tobą — rzekł Skrzetuski.</p>
                    <p>— I ja z wami! — dodał Wołodyjowski, uderzając się po szabelce.</p>
                    <p>— A niechże was kule biją! — zawołał, porwawszy się za głowę, Zagłoba —
                        niechże was kule biją z waszem „i ja, i ja!“ z waszą determinacyą. Mało im
                        jeszcze krwi, mało zaguby, mało kul! Niedość im tego, co się tu dzieje, chcą
                        pewniej szyje pokręcić. Idźcieże do kaduka i dajcie mnie spokój. Bodaj was
                        usiekli...</p>
                    <p>To rzekłszy, począł się kręcić po namiocie, jak błędny.</p>
                    <p>— Bóg mnie karze — wołał — żem się z wichrami wdawał, zamiast żyć w zacnej
                        kompanii statecznych ludzi. Dobrze mi tak!</p>
                    <pb n="136"/>
                    <p>Przez chwilę chodził jeszcze po namiocie gorączkowym krokiem, nakoniec
                        zatrzymał się przed Skrzetuskim, założył ręce w tył i patrząc mu w oczy,
                        począł sapać groźnie.</p>
                    <p>— Com ja waćpanom takiego uczynił, że mnie prześladujecie?</p>
                    <p>— Uchowajże nas Boże! — odrzekł rycerz. — Jakto?</p>
                    <p>— Bo że pan Podbipięta takowe rzeczy wymyśla, nie dziwię się! Zawsze miał
                        dowcip w pięści, a od czasu jak ściął największych trzech kpów między
                        Turkami, sam czwartym został...</p>
                    <p>— Słuchać hadko! — przerwał Litwin.</p>
                    <p>— I jemu się nie dziwię — mówił dalej Zagłoba, wskazując na Wołodyjowskiego.
                        — On kozakowi za cholewę wskoczy, albo mu się hajdawerów, jak rzyp psiego
                        ogona uczepi i najprędzej z nas wszystkich się przedostanie. Ich obydwóch
                        Duch Święty nie oświecił — ale że waćpan, zamiast ich od szaleństwa
                        powściągnąć, jeszcze im bodźca dodajesz, że sam idziesz, że wszystkich nas
                        czterech na pewną śmierć i męki chcesz wydać — to już... ostatnia rzecz!
                        Tfu, do licha, nie spodziewałem się tego po oficyjerze, którego sam książę
                        za statecznego kawalera uważał.</p>
                    <p>— Jakto czterech? — rzekł zdziwiony Skrzetuski. — Chciałżebyś i
                        waćpan?...</p>
                    <p>— Tak jest! — krzyczał, bijąc się pięściami po piersi, Zagłoba — pójdę i ja.
                        Jeżeli który z was się ruszy, albo wszyscy w kupie, pójdę i ja. Niech moja
                        krew spadnie na wasze głowy. Będę miał na drugi raz naukę, z kim się
                        wdawać.</p>
                    <p>— A bodajże waści! — rzekł Skrzetuski.</p>
                    <pb n="137"/>
                    <p>Trzej rycerze poczęli go brać w ramiona, ale on naprawdę się gniewał, i sapał
                        i odpychał ich łokciami, mówiąc:</p>
                    <p>— Idźcie do kaduka! nie potrzeba mi waszych judaszowskich pocałunków!</p>
                    <p>Wtem na wałach ozwały się strzały armatnie i muszkietowe. Zagłoba zatrzymał
                        się i rzekł:</p>
                    <p>— Macie! macie! idźcie!</p>
                    <p>— To zwykła strzelanina — zauważył Skrzetuski.</p>
                    <p>— Zwykła strzelanina! — rzekł przedrzeźniając szlachcic. — A no, to proszę!
                        Mało im tego. Połowa wojska od tej zwykłej strzelaniny stopniała, a oni już
                        na nią nosem kręcą.</p>
                    <p>— Bądź waćpan dobrej myśli — rzekł pan Podbipięta.</p>
                    <p>— Milczałbyś, <!-- choice>
                            <orig>boćwino!</orig>
                            --><corr>boćwino! —</corr><!--
                        </choice --> huknął Zagłoba — boś najwinniejszy. Waćpan to wymyślił tę imprezę,
                        która, jeśli nie jest głupia, to ja głupi!</p>
                    <p>— A tak i pójdę, brateńku! — odrzekł pan Longinus.</p>
                    <p>— Pójdziesz! pójdziesz! i wiem dlaczego! Waćpan się za bohatera nie podawaj,
                        bo cię znają. Czystość masz na zbyciu i pilno ci ją z okopu wynieść.
                        Najgorszyś między rycerstwem, nie najlepszy; po prostu gamratka z waszmości,
                        która cnotą handluje! Tfu! obraza boska! Otóż to! Nie do króla ci pilno, ale
                        radbyś rżał po wsiach, jak koń na błoni. Oto rycerz — patrzcie się, co
                        niewinność ma na przedaż. Zgorszenie, czyste zgorszenie, jak mnie Bóg
                        miły!</p>
                    <p>— Słuchać hadko! — wołał, zatykając uszy pan Longinus.</p>
                    <pb n="138"/>
                    <p>— Dajcie pokój swarom! — rzekł poważnie Skrzetuski. — Lepiej o sprawie
                        myślmy.</p>
                    <p>— Na Boga! — rzekł starosta krasnostawski, któren dotychczas ze zdumieniem
                        słuchał pana Zagłoby — wielka to jest rzecz, ale bez księcia nie możemy nic
                        stanowić. Tu niema się co spierać. Waćpanowie w służbie jesteście i
                        ordynansów słuchać musicie. Książę musi być u siebie. Pójdźmyż do niego, co
                        on na ochotę waszmościów powie.</p>
                    <p>— To co i ja! — rzekł Zagłoba i nadzieja wypogodziła mu oblicze. — Pójdźmy
                        coprędzej.</p>
                    <p>Wyszli i szli przez majdan, na który kule już padały z szańców kozackich.
                        Wojska były u wałów, które zdala wyglądały jak budy jarmarczne, tyle na nich
                        nawieszano starej, pstrej odzieży, kożuchów, tyle nastawiano wozów,
                        szczątków namiotów i wszelkiego rodzaju rzeczy, mogących stanowić zasłonę od
                        strzałów, które czasem po całych tygodniach nie ustawały we dnie i w nocy.
                        Jakoż i teraz nad owymi porozwieszanymi łachmanami ciągnęła się długa,
                        błękitnawa smuga dymu, a przed niemi widać było leżące szeregi czerwonych i
                        żółtych żołnierzy, pracujących ciężko przeciw najbliższym szańcom
                        nieprzyjacielskim. Sam majdan wyglądał jak jedno rumowisko; równina podarta
                        rydlami, lub stratowana przez konie, nie zieleniła się ani jednem źdźbłem
                        trawy. Gdzieniegdzie sterczały kopce wydobytej świeżo przy kopaniu studzien
                        i mogił ziemi, gdzieniegdzie leżały szczątki potrzaskanych wozów, armat,
                        beczek, lub stosy obgryzionych i zbielałych na słońcu kości. Trupa końskiego
                        nie dojrzałeś nigdzie, bo każdy zabierano natychmiast na żywność dla
                        żołnierzy, natomiast wszędy widać było gromady żelaznych, po większej części
                        zrudziałych <pb n="139"/>już od rdzy kul armatnich, któremi codziennie
                        zasypywano ten szmat ziemi. Ciężka wojna i głód widne były na każdym kroku.
                        Idąc, spotykali żołnierze nasi większe i mniejsze kupy żołnierzy, to
                        odnoszące rannych i zabitych, to śpieszące ku wałom z pomocą zbyt strudzonym
                        towarzyszom — a wszystkie twarze zczerniałe, zapadłe, zarośnięte — a srogie
                        oczy rozpalone, odzież wypłowiała, podarta, na głowach często szmaty brudne,
                        zamiast czapek i hełmów, broń połamana. I mimowoli przychodziło na myśl
                        pytanie, co się stanie z tą garścią dotychczasowych zwycięzców, gdy jeszcze
                        upłynie tydzień, dwa...</p>
                    <p>— Patrzcie waszmościowie — mówił starosta — czas, czas dać znać królowi.</p>
                    <p>— Nędza już szczerzy zęby jak pies — odpowiedział mały rycerz.</p>
                    <p>— A co będzie, gdy konie zjemy? — pytał Skrzetuski.</p>
                    <p>Tak rozmawiając, doszli do namiotów książęcych, stojących z prawej strony
                        wału, przed którymi widać było kilkunastu jeźdźców służbowych,
                        przeznaczonych do rozwożenia rozkazów po obozie. Konie ich, karmione
                        śrutowanem i wędzonem mięsem końskiem, a stąd trawione ustawicznym ogniem,
                        rzucały się w szalonych podskokach, nie chcąc żadną miarą ustać na miejscu.
                        Tak już było z końmi wszystkiej jazdy, która gdy szła teraz na
                        nieprzyjaciela, zdawało się, że to stado gryfów lub hipocentaurów sadzi
                        przez pola, więcej pędząc powietrzem, niż ziemią.</p>
                    <p>— Czy jest książę w namiocie? — spytał starosta jednego z jeźdźców.</p>
                    <pb n="140"/>
                    <p>— Jest z panem Przyjemskim — odpowiedział pocztowy.</p>
                    <p>Starosta wszedł pierwszy, nie oznajmując się — czterej zaś rycerze zatrzymali
                        się przed namiotem.</p>
                    <p>Ale po chwili płótno uchyliło się i pan Przyjemski wysadził głowę:</p>
                    <p>— Książę chce widzieć pilno waszmościów — rzekł.</p>
                    <p>Pan Zagłoba wszedł do namiotu z dobrą myślą, miał bowiem nadzieję, że książę
                        nie będzie chciał najlepszych swych rycerzy na pewną zgubę narażać, omylił
                        się jednak, bo jeszcze nie zdążyli mu się pokłonić, gdy rzekł:</p>
                    <p>— Powiadał mi pan starosta o gotowości waszej wyjścia z obozu, a ja dobre
                        chęci wasze przyjmuję. Ojczyźnie nie można nadto ofiarować.</p>
                    <p>— Przyszliśmy jeno o pozwolenie pytać — odrzekł Skrzetuski — gdyż wasza
                        książęca mość jesteś szafarzem krwi naszej.</p>
                    <p>— Więc to we czterech chcecie wyjść?</p>
                    <p>— Wasza książęca mość! — rzekł Zagłoba. — Oni to chcą wyjść, a ja nie; Bóg mi
                        świadek, nie przyszedłem się tu chwalić, ani swych zasług przypominać i
                        jeżeli o nich wspomnę, to jeno dlatego, żeby nie było supozycyi, że mnie
                        tchórz oblatuje. Wielcy to są kawalerowie pan Skrzetuski, Wołodyjowski i pan
                        Podbipięta z Myszykiszek, ale i Burłaj, któren legł z mej ręki (że o innych
                        przewagach zamilczę), także był wielki żołnierz, wart Burdabuta, Bohuna i
                        trzech głów janczarskich — mniemam przeto, że w dziele rycerskiem nie jestem
                        gorszy od innych. Jednakże co innego jest męstwo, a co innego szaleństwo.
                        Skrzydeł nie mamy, a ziemią się nie przedostaniem — to pewno.</p>
                    <pb n="141"/>
                    <p>— Więc waść nie idziesz? — pytał książę.</p>
                    <p>— Powiedziałem, że iść nie chcę, ale nie powiedziałem, że nie idę. Kiedy mnie
                        raz Bóg pokarał ich kompanią, to już do śmierci muszę w niej wytrwać. Jeżeli
                        nam będzie ciasno, szabla Zagłoby przyda się jeszcze, nie wiem tylko, na
                        coby się przydała śmierć nas czterech i ufam, że wasza książęca mość zechce
                        ją od nas odwrócić, nie dając pozwolenia na szalone przedsięwzięcie.</p>
                    <p>— Dobry z waści kompan — odpowiedział książę — i zacnie to z twojej strony,
                        że przyjaciół opuszczać nie chcesz, aleś się w swojej ufności we mnie
                        pomylił, bo ja ofiarę waszą przyjmuję.</p>
                    <p>— Zdechł pies! — mruknął Zagłoba i ręce opadły mu zupełnie.</p>
                    <p>W tej chwili kasztelan bełzki, Firlej, wszedł do namiotu.</p>
                    <p>— Mości książę — rzekł — ludzie moi złapali kozaka, któren powiada, że na
                        dzisiejszą noc szturm się gotuje.</p>
                    <p>— Miałem i ja już wiadomość — odpowiedział książę. — Wszystko w pogotowiu —
                        niech tylko z sypaniem tych nowych wałów śpieszą.</p>
                    <p>— Już prawie skończone.</p>
                    <p>— To dobrze! — rzekł książę — do wieczora się przeniesiemy.</p>
                    <p>Poczem zwrócił się do czterech rycerzy:</p>
                    <p>— Po szturmie, jeżeli noc będzie ciemna najlepsza pora do wyjścia.</p>
                    <p>— Jakto? — rzekł kasztelan bełzki — mości książę, gotujesz wycieczkę?</p>
                    <p>— Wycieczka swoją drogą pójdzie — rzekł książę — <pb n="142"/>ja sam
                        poprowadzę, ale teraz mówimy o czem innem. Ichmościowie podejmują się
                        przekraść przez nieprzyjaciela i dać znać królowi o naszem położeniu.</p>
                    <p>Kasztelan zdumiał, oczy otworzył i spoglądał kolejno na rycerzy.</p>
                    <p>Książę uśmiechnął się z zadowoleniem. Miał tę próżność, że lubił, by
                        podziwiano jego żołnierzy.</p>
                    <p>— Na Boga! — rzekł kasztelan — więc są jeszcze takie serca na świecie? Na
                        Boga! nie będę ja waszmościów od tego hazardu odwodził...</p>
                    <p>Pan Zagłoba zaczerwienił się ze złości — ale już nic nie rzekł, sapał tylko
                        jak niedźwiedź, książę zaś zamyślił się przez chwilę i w następujące ozwał
                        się słowa:</p>
                    <p>— Nie chcę ja jednak nadarmo krwią waszmościów szafować i na to się nie
                        zgadzam, abyście wszyscy czterej razem wychodzili. Pójdzie naprzód jeden;
                        jeśli go zabiją, to się tem pochwalić nie omieszkają, jako się już raz
                        pochwalili śmiercią tego mego sługi, którego aż pode Lwowem schwytali.
                        Jeżeli tedy pierwszego zabiją, pójdzie drugi, potem w razie potrzeby trzeci
                        i czwarty. Ale być może, że pierwszy przejdzie szczęśliwie — w takim razie
                        nie chcę innych na próżną śmierć narażać.</p>
                    <p>— Mości książę... — przerwał Skrzetuski.</p>
                    <p>— Taka moja wola i rozkaz — rzekł z naciskiem Jeremi. — By zaś was pogodzić,
                        oświadczam, że ten wyruszy pierwszy, który się pierwszy ofiarował.</p>
                    <p>— To ja! — rzekł pan Longinus z promienną twarzą.</p>
                    <p>— Dziś wieczór, po szturmie, jeżeli noc będzie ciemna — dodał książę. —
                        Listów żadnych do króla nie dam; co waść widzisz, to opowiesz — weźmiesz
                        jeno sygnet na znak.</p>
                    <pb n="143"/>
                    <p>Podbipięta przyjął sygnet i pokłonił się księciu — ten zaś wziął go obu
                        rękoma za skronie i trzymał czas jakiś, a potem ucałował po kilkakroć w
                        głowę i rzekł wzruszonym głosem:</p>
                    <p>— Tak mi blizki jesteś serca, jak brat... Niech cię prowadzi i przeprowadzi
                        Bóg zastępów i nasza Królowa Anielska, żołnierzu Boży. Amen!</p>
                    <p>— Amen! — powtórzyli starosta krasnostawski, pan Przyjemski i kasztelan
                        bełzki.</p>
                    <p>Książę miał łzy w oczach — bo to był prawdziwy ojciec dla rycerstwa — inni
                        płakali, a ciałem pana Podbipięty wstrząsał dreszcz zapału — i płomień
                        chodził mu po kościach i radowała się do głębi ta dusza czysta, pokorna, a
                        bohaterska, nadzieją blizkiej ofiary.</p>
                    <p>— Historya o waszmości pisać będzie! — wykrzyknął kasztelan bełzki.</p>
                    <p>— Non nobis, non nobis sed nomini Tuo, Domine, da gloriam — rzekł książę.</p>
                    <p>Rycerze wyszli z namiotu.</p>
                    <p>— Tfu, coś mnie za grzdykę ułapiło i trzyma, a w gębie tak mi gorzko, jak po
                        piołunie — mówił Zagłoba. — A tamci ciągle strzelają — żeby was pioruny
                        wystrzelały! — rzekł, ukazując na dymiące szańce kozackie. — Oj, ciężko żyć
                        na świecie. Panie Longinie, czy to już koniecznie waćpan wyjdziesz?...
                        Niechże cię anieli ustrzegą... Żeby to zaraza to chamstwo wydusiła!</p>
                    <p>— Muszę waszmościów pożegnać — rzekł pan Longinus.</p>
                    <p>— Jakto? gdzie idziesz? — pytał Zagłoba.</p>
                    <p>— Do księdza Muchowieckiego, do spowiedzi, braciszku. Trzeba grzeszną duszę
                        oczyścić.</p>
                    <p>To rzekłszy, pan Longinus poszedł śpiesznie ku <pb n="144"/>zamkowi, oni zaś
                        zwrócili się ku wałom. Skrzetuski i Wołodyjowski byli jak struci i milczeli,
                        pan Zagłoba zaś mówił:</p>
                    <p>— Ciągle mnie coś za grzdykę trzyma. Nie spodziewałem się, że mi będzie taki
                        żal, ale najcnotliwszy to człowiek na świecie! — niech mi kto zaprzeczy, to
                        mu dam w pysk. O Boże! Boże! Myślałem, że kasztelan bełzki będzie hamował, a
                        on jeszcze bębenka podbijał. Kaduk przyniósł tego heretyka! Historya (mówi)
                        o waszmości pisać będzie. Niech o nim samym pisze, ale nie na skórze pana
                        Longina. A czemu to on sam nie wyjdzie? Po sześć ma palców u nóg, jako
                        kalwin, to mu i chodzić łatwiej. Mówię waszmościom, że coraz gorzej na
                        świecie i pewnie prawda, co ksiądz Żabkowski prorokuje, że koniec świata
                        blizki. Posiedźmy trochę u wałów, a później pójdziemy do zamku, żeby się
                        naszego przyjaciela kompanią przynajmniej do wieczora nacieszyć.</p>
                    <p>Ale pan Podbipięta, po spowiedzi i Komunii, cały czas spędził na modlitwie;
                        zjawił się dopiero wieczorem na szturm, który był jednym z
                        najokropniejszych, bo kozacy uderzyli właśnie wówczas, gdy wojska, działa i
                        wozy przenosiły się do nowo usypanych wałów. Przez chwilę zdawało się, że
                        szczupłe siły polskie ulegną nawale dwustu tysięcy nieprzyjaciół. Chorągwie
                        polskie tak dalece pomieszały się z nieprzyjacielskiemi, że swoi swoich
                        odróżnić nie mogli — i trzy razy tak wiązali się ze sobą. Chmielnicki
                        wytężył wszystkie siły, bo mu i chan i właśni pułkownicy zapowiedzieli, że
                        to ma być ostatni szturm i że odtąd głodem tylko będą nękać oblężonych. Ale
                        po trzech godzinach, wszystkie ataki zostały odparte z tak strasznemi
                        stratami, że były później wieści, jakoby <pb n="145"/>do czterdziestu
                        tysięcy nieprzyjaciół miało paść w tej bitwie. To pewna, że po bitwie
                        rzucono cały stos chorągwi pod nogi księcia — i że istotnie był to wielki
                        szturm ostatni, po którym nadeszły jeszcze cięższe czasy wkopywania się w
                        wały, porywania wozów, bezprzestannej strzelaniny, nędzy i głodu.</p>
                    <p>Niestrudzony Jeremi, natychmiast po szturmie, prowadził upadających ze
                        znużenia żołnierzy na wycieczkę, która zakończyła się nową klęską
                        nieprzyjaciół — poczem dopiero cisza ukoiła tabór i obóz.</p>
                    <p>Noc była ciepła, ale chmurna. Cztery czarne postacie posuwały się cicho i
                        ostrożnie ku wschodniemu krańcowi wałów. Byli to: pan Longinus, Zagłoba,
                        Skrzetuski i Wołodyjowski.</p>
                    <p>— Pistolety dobrze osłoń — szeptał Skrzetuski — żeby proch nie zwilgotniał.
                        Dwie chorągwie będą stały w pogotowiu całą noc. Jeżeli dasz ognia, skoczymy
                        na ratunek.</p>
                    <p>— Ciemno, choć oko wykol! — szepnął Zagłoba.</p>
                    <p>— To lepiej — odrzekł pan Longinus.</p>
                    <p>— Cichono! — przerwał Wołodyjowski — coś słyszę.</p>
                    <p>— To jakiś konający chrapie — nic to!...</p>
                    <p>— Byleś się do dębiny dostał...</p>
                    <p>— O Boże! Boże! — westchnął Zagłoba, trzęsąc się jak w febrze.</p>
                    <p>— Za trzy godziny będzie dniało.</p>
                    <p>— To już czas! — rzekł Longinus.</p>
                    <p>— Czas! czas! — powtórzył Skrzetuski stłumionym głosem. — Idź z Bogiem!</p>
                    <p>— Z Bogiem! z Bogiem!</p>
                    <p>— Bądźcie bracia zdrowi, a przebaczcie, jeżelim któremu w czem zawinił.</p>
                    <pb n="146"/>
                    <p>— Tyś zawinił? O Boże! — zawołał Zagłoba, rzucając mu się w ramiona.</p>
                    <p>Po kolei brali go Skrzetuski i Wołodyjowski. Nadeszła chwila, że tłumione
                        łkanie wstrząsnęło te rycerskie piersi. Jeden tylko pan Longinus był
                        spokojny, choć wzruszony.</p>
                    <p>— Bądźcie zdrowi! — powtórzył raz jeszcze.</p>
                    <p>I zbliżywszy się do brzegu wału, zsunął się w fosę, po chwili zaczerniał na
                        drugim jej brzegu — raz jeszcze dał znak pożegnania towarzyszom — i znikł w
                        ciemności.</p>
                    <p>Między drogą do Załościc, a gościńcem z Wiśniowca, rosła dąbrowa, przerywana
                        wązkiemi, w poprzek idącemi łąkami, a łącząca się z borem starym gęstym i
                        ogromnym, przechodzącym aż hen za Załościce — tam to postanowił dostać się
                        pan Podbipięta.</p>
                    <p>Droga to była wielce niebezpieczna, bo żeby dostać się do dębiny, trzeba było
                        przechodzić wzdłuż całego boku kozackiego taboru, ale pan Longinus wybrał ją
                        umyślnie, bo właśnie koło taboru, przez całą noc, kręciło się najwięcej
                        ludzi i straże najmniej dawały baczenia na przechodzących. Zresztą wszystkie
                        inne drogi, jary, zarośla i ścieżki poobsadzane były strażami, które
                        objeżdżali ustawicznie esaułowie, setnicy, pułkownicy, a nawet i sam
                        Chmielnicki. O drodze przez łąki i wzdłuż Gniezny nie było co i marzyć, bo
                        tam koniuchowie tatarscy czuwali od zmierzchu do świtania przy koniach.</p>
                    <p>Noc była ciepła, chmurna i tak ciemna, że o dziesięć kroków nie dojrzałeś
                        nietylko człowieka, ale nawet i drzewa. Była to okoliczność dla pana Longina
                        pomyślna, lubo z drugiej strony i sam musiał iść bardzo wolno, ostrożnie,
                        aby nie wpaść w któren z dołów, lub rowów, <pb n="147"/>pokrywających na
                        całej przestrzeni pobojowisko, skopane polskiemi i kozackiemi rękoma.</p>
                    <p>W ten sposób dotarł do drugich wałów polskich, które właśnie przed wieczorem
                        opuszczono — i przeprawiwszy się przez fosę, puścił się chyłkiem ku szańcom
                        i aproszom kozackim. Stanął i słuchał: szańce były puste. Wycieczka
                        Jeremiego, dokonana po szturmie, wyparła z nich mołojców, którzy albo
                        polegli, albo schronili się do taboru. Mnóstwo ciał leżało na skłonach i
                        szczytach tych nasypów. Pan Longinus potykał się co chwila o trupy,
                        przestępował przez nie i szedł naprzód. Od czasu do czasu słaby jakiś jęk
                        albo westchnienie zwiastowały, że niektórzy z leżących żyją jeszcze.</p>
                    <p>Za wałami obszerna przestrzeń, ciągnąca się aż do drugiego okopu, sypanego
                        jeszcze przez regimentarzy, również była pokryta trupami. Dołów i rowów było
                        tu jeszcze więcej, zaś co kilkadziesiąt kroków stały owe zakrywki ziemne,
                        podobne w ciemności do stogów. Lecz i zakrywki były puste. Wszędy panowało
                        najgłębsze milczenie, nigdzie ani ogniska, ani człowieka — nikogo na całym
                        dawnym majdanie, prócz poległych.</p>
                    <p>Pan Longinus rozpoczął modlitwę za dusze zmarłe i szedł dalej. Szmer
                        polskiego obozu, który go gonił aż do drugich wałów, cichł coraz bardziej,
                        topniał w oddaleniu, aż nakoniec umilkł zupełnie. Pan Longinus stanął i
                        obejrzał się po raz ostatni.</p>
                    <p>Nic już prawie nie mógł dojrzeć, bo w obozie nie było świateł, jedno tylko
                        okienko w zamku migotało słabo, jako gwiazdka, którą chmury to odkryją, to
                        przegonią, lub jak robaczek świętojański, co świeci i gaśnie naprzemian.</p>
                    <pb n="148"/>
                    <p>— Bracia moi, zali was zobaczę jeszcze w życiu? — pomyślał pan Longinus.</p>
                    <p>I tęsknota przygniotła go, jakby olbrzymi kamień. Zaledwie mógł oddychać.
                        Tam, gdzie drży owe światełko błędne, tam są swoi, tam są serca bratnie,
                        książę Jeremi, Skrzetuski, Wołodyjowski, Zagłoba, ksiądz Muchowiecki — tam
                        go kochają i radziby go obronić — a tu noc, pustka, ciemność, trupy pod
                        nogami, korowody dusz — w dali zaś tabor krwiożerczy zaklętych,
                        niemiłosiernych wrogów.</p>
                    <p>Kamień tęsknoty stał się tak ciężki, że za ciężki nawet na barki tego
                        olbrzyma. Dusza poczęła się w nim wahać.</p>
                    <p>Nadleciał doń w ciemności blady niepokój i począł szeptać mu do ucha: „Nie
                        przejdziesz, to niepodobieństwo! — wróć się jeszcze, jeszcze czas! Wypal z
                        pistoletu, a cała chorągiew runie na twój ratunek. — Przez te tabory, przez
                        tę dzicz, nie przejdzie nikt“.</p>
                    <p>Ów obóz ogłodzony, zasypywany codziennie kulami, pełen śmierci i trupiego
                        zapachu, wydał się w tej chwili panu Longinowi cichą, bezpieczną
                        przystanią.</p>
                    <p>Tam przyjaciele nie mieliby mu za złe, gdyby wrócił. Powie im, że rzecz
                        przechodzi ludzkie siły — a oni sami już nie pójdą, ani nikogo nie wyślą — i
                        będą czekać dalej bożego i królewskiego zmiłowania.</p>
                    <p>A jeśli Skrzetuski wyjdzie i zginie?</p>
                    <p>— W imię Ojca, i Syna i Ducha Świętego! To są pokusy szatańskie — pomyślał
                        pan Longinus. — Na śmierć gotowym, a nic gorszego mnie nie spotka. To szatan
                        straszy słabą duszę pustkowiem, trupami, ciemnością, bo on ze wszystkiego
                        korzysta.</p>
                    <p>Miałżeby rycerz sromotą się okryć, sławę <pb n="149"/>postradać, imię shańbić
                        — wojska nie zbawić, korony niebieskiej się zrzec? Nigdy!</p>
                    <p>I ruszył dalej, wyciągając przed siebie ręce.</p>
                    <p>Wtem szmer go znowu doszedł, ale już nie z obozu polskiego, jeno z przeciwnej
                        strony, niewyraźny jeszcze, ale jakiś głęboki i groźny, jak pomruk
                        niedźwiedzia, odzywający się nagle w ciemnym lesie. Lecz niepokój opuścił
                        już duszę pana Longina, tęsknota przestała ciężyć i zmieniła się w słodką
                        tylko pamięć o bliźnich; nakoniec, jakby odpowiadając groźbie dolatującej od
                        strony taboru, powtórzył sobie w duszy raz jeszcze:</p>
                    <p>— A tak i pójdę.</p>
                    <p>Po pewnym czasie znalazł się na owem pobojowisku, na którem w dniu pierwszego
                        szturmu jazda książęca rozbiła kozaków i janczarów. Droga tu już była
                        równiejsza, mniej rowów, dołów, nakrywek i nic prawie ciał, bo co w
                        dawniejszych walkach poległo, to kozacy już uprzątnęli. Było tu również
                        nieco jaśniej, gdyż rozmaite przeszkody nie zasłaniały przestrzeni. Grunt
                        spadał pochyło ku południowi — ale pan Longinus skręcił zaraz w bok, pragnąc
                        się prześliznąć między zachodnim stawem, a taborem.</p>
                    <p>Szedł teraz szybko, bez przeszkód, i już zdawało mu się, że dosięga linii
                        taboru, gdy nowe jakieś odgłosy zwróciły jego uwagę.</p>
                    <p>Zatrzymał się natychmiast i po kwadransie oczekiwania usłyszał zbliżający się
                        tupot i parskanie koni.</p>
                    <p>— Straże kozackie! — pomyślał.</p>
                    <p>Wtem i głosy ludzkie doszły jego uszu — więc rzucił się co duchu w bok i
                        zmacawszy nogami pierwszą nierówność gruntu, padł na ziemię i wyciągnął się
                            <pb n="150"/>bez ruchu, trzymając w jednej ręce pistolet, w drugiej
                        miecz.</p>
                    <p>Tymczasem jeźdźcy zbliżyli się jeszcze bardziej i nakoniec zrównali się z nim
                        zupełnie. Było tak ciemno, że nie mógł ich porachować, ale słyszał każde
                        słowo rozmowy.</p>
                    <p>— Im ciężko, ale i nam ciężko — mówił senny jakiś głos. — A ile to dobrych
                        mołojców ziemię gryzie!</p>
                    <p>— Hospody! — rzekł drugi głos. — Mówią, że korol niedaleko — co z nami
                        będzie?</p>
                    <p>— Chan rozgniewał się na naszego bat’ka, a Tatary grożą, że nas w łyka wezmą,
                        jeżeli nie będzie kogo.</p>
                    <p>— I na pastwiskach się z naszymi biją. Bat’ko zakazał chodzić do kosza, bo
                        kto tam pójdzie, przepadnie.</p>
                    <p>— Mówią, że między bazarnikami są przebrane Lachy. Bodaj tej wojny nie
                        bywało!</p>
                    <p>— Gorzej nam teraz, niż przedtem.</p>
                    <p>— Korol niedaleko z lacką potęgą — to najgorzej!</p>
                    <p>— Hej, na Siczy tyby teraz spał, a tu tłucz się po ciemku, jak siromacha.</p>
                    <p>— Muszą tu się i siromachy włóczyć, bo konie chrapią.</p>
                    <p>Głosy oddalały się stopniowo — i nakoniec znikły. Pan Longinus podniósł się i
                        szedł dalej.</p>
                    <p>Deszcz, tak drobny jak mgła, począł mżeć. Zrobiło się jeszcze ciemniej.</p>
                    <p>Po lewej stronie pana Longina, zabłysło w odległości dwóch stai małe
                        światełko, potem drugie i trzecie, dziesiąte. Teraz był już pewny, że
                        znajduje się na linii taboru.</p>
                    <p>Światła były rzadkie i mdłe — widać spali tam <pb n="151"/>już wszyscy i
                        tylko gdzieniegdzie może pito, lub gotowano strawę na jutro.</p>
                    <p>— Bogu dzięki, że po szturmie i wycieczce idę — rzekł do siebie pan Longinus.
                        — Znużeni muszą być śmiertelnie.</p>
                    <p>Zaledwie to pomyślał, gdy z dala usłyszał znów tupot koński — jechała druga
                        straż.</p>
                    <p>Ale grunt w tem miejscu więcej był popękany, więc i schronić się było
                        łatwiej. Straż przeszła tak blizko, że omal nie najechała na pana Longina.
                        Szczęściem, konie przywykłe przechodzić koło leżących ciał nie zestraszyły
                        się. Pan Longinus poszedł dalej.</p>
                    <p>Na przestrzeni tysiąca kroków trafił na dwa jeszcze patrole. Widocznem było,
                        że cały krąg objęty taborem strzeżony był, jak źrenica oka. Pan Longinus
                        cieszył się tylko w duchu, że nie napotyka pieszych placówek, które stawiano
                        zwykle przed taborami, aby podawały wiadomości konnym strażom.</p>
                    <p>Ale radość jego niedługo trwała. Zaledwie uszedł znowu staję drogi, gdy jakaś
                        czarna postać zamajaczyła przed nim niedalej, jak na dziesięć kroków. Pan
                        Longinus, jakkolwiek nieustraszony, poczuł jakby lekki dreszcz w krzyżach.
                        Cofać się i obchodzić było zapóźno. Postać poruszyła się, widocznie go
                        spostrzegła.</p>
                    <p>Nastąpiła chwila wahania się, krótka jak mgnienie oka. Nagle ozwał się
                        przyciszony głos:</p>
                    <p>— Wasil, to ty?</p>
                    <p>— Ja, rzekł cicho pan Longinus.</p>
                    <p>— A gorzałkę masz?</p>
                    <p>— Mam.</p>
                    <p>— Dawaj.</p>
                    <p>Pan Longinus zbliżył się.</p>
                    <pb n="152"/>
                    <p>— A co ty taki wysoki? — powtórzył tenże sam głos tonem przestrachu.</p>
                    <p>Coś zakotłowało się w ciemności. Krótki, zduszony w tej samej chwili wykrzyk:
                        „Hosp...!“ wyrwał się z ust strażnika — potem dał się słyszeć jakby trzask
                        łamanych kości, ciche chrapanie i jedna postać upadła ciężko na ziemię.</p>
                    <p>Pan Longinus szedł dalej.</p>
                    <p>Ale nie szedł po tej samej linii, była to bowiem widocznie linia placówek —
                        więc skierował się jeszcze bliżej ku taborowi, pragnąc przejść między
                        plecami widet i szeregiem wozów. Jeżeli nie było drugiego łańcucha straży,
                        mógł pan Longinus na tej przestrzeni napotkać tylko tych, którzy wychodzili
                        z taboru na zmianę. Konne oddziały straży nie miały tu co robić.</p>
                    <p>Po chwili pokazało się, że drugiego łańcucha placówek nie było. Za to tabor
                        nie był dalej, jak dwa strzelenia z łuku — i dziwna rzecz, zdawał się być
                        coraz bliżej, jakkolwiek pan Longinus starał się iść równolegle od szeregów
                        wozów.</p>
                    <p>Pokazało się również, że nie wszyscy spali w taborze. Przy tlejących tu i
                        owdzie ogniskach, widać było siedzące postacie. W jednem miejscu ognisko
                        było większe, tak nawet wielkie, że prawie dosięgało blaskiem pana Longina,
                        tak, że rycerz znów musiał się cofnąć ku placówkom, aby nie przechodzić
                        przez pas światła. Z daleka rozpoznał pan Longin wiszące w pobliżu ognia, na
                        słupach podobnych do krzyżów, woły, z których rzeźnicy zdzierali skóry.
                        Spore kupki ludzi przypatrywały się czynności. Niektórzy przygrywali z cicha
                        rzeźnikom na piszczałkach. Była to ta część obozu, którą zajmowali
                        czabańczycy. Dalsze szeregi wozów otaczała ciemność.</p>
                    <pb n="153"/>
                    <p>Lecz ściana taboru, oświecona mdłemi światłami ognisk, znów była jakby bliżej
                        pana Longina. Z początku miał ją tylko po prawej ręce. Nagle spostrzegł, że
                        ma ją i przed sobą.</p>
                    <p>Wówczas stanął i namyślał się co począć. Był otoczony. Tabor, kosz tatarski i
                        obozy czerni okalały, jakby pierścieniem, cały Zbaraż. W środku tego
                        pierścienia stały placówki i krążyły straże, aby nikt nie mógł się
                        przedostać.</p>
                    <p>Położenie pana Longina było straszne. Miał teraz do wyboru albo przemknąć się
                        między wozami, albo szukać innego wyjścia, między kozactwem a koszem.
                        Inaczej musiałby się błąkać aż do świtu po owem kolisku — chybaby się chciał
                        cofać znów do Zbaraża, ale nawet i w takim razie mógł wpaść w ręce straży.
                        Rozumiał jednak, że już sama natura gruntu nie pozwala na to, aby wóz stał
                        przy wozie. Musiały w szeregach ich być przerwy, i znaczne, bo zresztą takie
                        przerwy konieczne były dla komunikacyi, dla wolnej drogi potrzebnej jeździe.
                        Pan Longinus postanowił szukać podobnego przejścia i w tym celu zbliżył się
                        jeszcze bardziej do wozów. Blaski płonących tu i owdzie ognisk mogły go
                        zdradzić, ale z drugiej strony były mu pożyteczne, bo bez nich nie widziałby
                        ani wozów, ani drogi między nimi.</p>
                    <p>Jakoż po kwadransie poszukiwań znalazł przecie drogę i poznał ją łatwo, bo
                        wyglądała jakby czarny pas między wozami. Nie było w nim ognisk, nie mogło
                        być i kozaków, gdyż tamtędy musiała przechodzić jazda. Pan Longinus położył
                        się na brzuchu i począł się czołgać do owej czarnej czeluści, jak wąż do
                        jamy.</p>
                    <p>Upłynął kwadrans, pół godziny, on czołgał się ciągle, modląc się jednocześnie
                        — w obronę z ciałem i z <pb n="154"/>duszą mocom niebieskim się oddając.
                        Pomyślał, że może los całego Zbaraża zależy w tej chwili od tego, czy on się
                        teraz przez ową gardziel przedostanie, więc modlił się nietylko za siebie —
                        ale i za tych, którzy w tej chwili na okopie modlili się za niego.</p>
                    <p>Po obu stronach wszystko było spokojne. Człek się nie ruszył, koń żaden nie
                        zachrapał, pies żaden nie zaszczekał — i pan Longinus przeszedł, czerniały
                        też przed nim chrusty i gąszcze, za którymi rosła dębina, za dębiną bór, aż
                        hen do Toporowa, za borem król, zbawienie, i sława i zasługa przed Bogiem i
                        ludźmi. Czemże było ścięcie trzech głów wobec tego czynu, do którego coś
                        więcej, prócz żelaznej ręki, trzeba było posiadać?</p>
                    <p>Pan Longinus sam czuł tę różnicę — ale nie wezbrało pychą to czyste serce —
                        tylko jak serce dziecka rozpłynęło się w łzy wdzięczności.</p>
                    <p>Potem podniósł się i szedł dalej. Placówek z tamtej strony wozów nie było,
                        albo rzadkie, do uniknięcia łatwiejsze. Tymczasem począł padać większy
                        deszcz, i szeleścił po zaroślach i głuszył jego kroki. Pan Longinus
                        rozpuścił teraz swoje długie nogi i szedł, jak olbrzym, depcąc krze — co
                        stąpi krok, to jakby kto inny pięć. Wozy coraz dalej, dębina coraz bliżej —
                        i zbawienie coraz bliżej.</p>
                    <p>Oto już i dęby! Noc pod nimi tak czarna, jak w podziemiu. Ale to i lepiej.
                        Wstał lekki wiatr, więc dęby szumią z lekka, rzekłbyś — mruczą pacierz:
                        „Boże wielki, Boże dobrotliwy, uchrońże tego rycerza, bo to sługa Twój i
                        wierny syn tej ziemi, na której my wzrosły Tobie na chwałę!“</p>
                    <p>Już od okopu polskiego dzieli z półtorej mili pana <pb n="155"/>Longina. Pot
                        zlewa mu czoło, bo powietrze stało się jakieś parne, coś niby zbiera się na
                        burzę, ale on idzie, ani dba o burzę, bo mu w sercu anieli śpiewają. Dębina
                        rzednie. Pewnie to będzie pierwsza łąka. Dęby zaszeleściały mocniej, jakby
                        chciały rzec: „zaczekaj, bezpiecznie ci było wśród nas“ — ale rycerz nie ma
                        czasu i wstępuje na odkrytą łąkę. Jeden tylko stoi na niej dąb w środku, ale
                        potężniejszy od innych. Pan Longinus zmierza do tego dębu.</p>
                    <p>Nagle, gdy już jest o kilkanaście kroków z pod rozłożystych gałęzi olbrzyma
                        wysuwa się ze dwadzieścia czarnych postaci, które zbliżają się w wilczych
                        skokach do rycerza.</p>
                    <p>— Kto ty? kto ty?</p>
                    <p>Język ich niezrozumiały: nakrycia głowy jakieś spiczaste — to Tatarzy, to
                        koniuchowie, którzy się tu przed deszczem schronili.</p>
                    <p>W tej chwili czerwona błyskawica rozświeciła łąkę, dąb, dzikie postacie
                        Tatarów i olbrzymiego szlachcica. Krzyk straszliwy wstrząsnął powietrzem i
                        walka zawrzała w jednej chwili.</p>
                    <p>Tatarstwo rzuciło się na pana Longina, jak wilcy na jelenia i chwyciło go
                        żylastemi rękoma, lecz on wstrząsnął się tylko i wszyscy zapaśnicy opadli
                        tak z niego, jak dojrzały owoc opada z drzewa. Poczem straszliwy zerwikaptur
                        zazgrzytał w pochwie — i wnet rozległy się jęki, wycia, wołania na ratunek,
                        świst miecza, charkotanie pobitych, rżenie przerażonych koni, szczęk
                        łamanych szabel tatarskich. Cicha łąka zabrzmiała wszystkimi dzikimi
                        głosami, jakie tylko mieszczą się w ludzkich gardzielach.</p>
                    <p>Tatarzy rzucili się raz i drugi kupą na rycerza, <pb n="156"/>ale on już
                        oparł się plecami o dąb, a od przodu nakrył się wichrem miecza — i ciął
                        straszliwie. Trupy zaczerniły mu się pod nogami — inni cofnęli się, zdjęci
                        paniczną trwogą.</p>
                    <p>— Diw! diw! — rozległy się dzikie wycia.</p>
                    <p>Lecz wycia te nie zostały bez echa. Nie upłynęło pół godziny, i cała łąka
                        zamrowiła się pieszymi i jezdnymi. Biegli kozacy i Tatarzy, z kosami, z
                        drągami, z łukami — ze szczapami palącego się łuczywa. Gorączkowe pytania
                        poczęły się krzyżować i przelatywać z ust do ust: Co to jest, co się stało?
                        — Diw! odpowiadali koniuchowie. — Diw! powtarzały tłumy. — Lach! Diw! Ubij!
                        Żywcem bierz! Żywcem!</p>
                    <p>Pan Longinus wypalił po dwakroć z pistoletów, ale wystrzałów tych nie mogli
                        już dosłyszeć towarzysze w polskim okopie.</p>
                    <p>Tymczasem tłum zbliżał się do niego półkolem, on zaś stał w cieniu —
                        olbrzymi, oparty o drzewo, i czekał z mieczem w ręku.</p>
                    <p>Tłum zbliżał się coraz bardziej. Nakoniec zagrzmiał głos komendy:</p>
                    <p>— Bierz go!</p>
                    <p>Co żyło, rzuciło się naprzód. Krzyki umilkły. Ci, którzy nie mogli się
                        docisnąć, świecili atakującym. Wir ludzki kłębił się i przewracał pod
                        drzewem — jęki tylko wydobywały się z tego wiru i przez długi czas nie można
                        było nic rozpoznać. Nareszcie krzyk przestrachu wyrwał się z piersi
                        atakujących. Tłum pierzchnął w jednej chwili.</p>
                    <p>Pod drzewem został pan Longinus, a pod jego nogami kupa ciał, drgających
                        jeszcze w agonii.</p>
                    <p>— Sznurów, sznurów! — zabrzmiał jakiś głos.</p>
                    <p>Wnet jezdni kopnęli się po sznury i przywieźli je <pb n="157"/>w mgnieniu
                        oka. Wówczas po kilkunastu tęgich chłopów chwyciło za dwa końce długiego
                        powroza, starając się przykrępować pana Longina do drzewa.</p>
                    <p>Ale pan Longin ciął mieczem — i chłopi z obu stron padali na ziemię. Z tym
                        samym skutkiem próbowali następnie Tatarzy.</p>
                    <p>Widząc, że zbyt wielki tłum przeszkadza sobie wzajem, poszło raz jeszcze
                        kilkunastu najśmielszych nohajców, chcąc koniecznie uchwycić żywcem
                        wielkoluda, ale on podarł ich, jak odyniec rozdziera zajadłe kondle. Dąb,
                        zrośnięty z dwóch potężnych drzew, osłaniał środkową wklęsłością rycerza — z
                        przodu zaś, kto się zbliżył na długość miecza, marł, nie wydawszy nawet
                        krzyku. Nadludzka siła pana Podbipięty zdawała się wzrastać jeszcze z każdą
                        chwilą.</p>
                    <p>Widząc to, rozwścieczona orda spędziła kozaków — i naokół rozległy się dzikie
                        wołania:</p>
                    <p>— Uk! uk!...</p>
                    <p>Wówczas na widok łuków i strzał wysypywanych z kołczanów pod nogi, poznał i
                        pan Podbipięta, że zbliża się godzina śmierci, i rozpoczął litanią do
                        Najświętszej Panny.</p>
                    <p>Uczyniło się cicho. Tłumy zatrzymały dech, oczekując, co się stanie.</p>
                    <p>Pierwsza strzała świsnęła, gdy pan Longinus mówił: „Matko Odkupiciela!“ — i
                        obtarła mu skroń.</p>
                    <p>Druga strzała świsnęła, gdy pan Longinus mówił: „Panno wsławiona!“ — i
                        utkwiła mu w ramieniu.</p>
                    <p>Słowa litanii zmieszały się ze świstem strzał.</p>
                    <p>I gdy pan Longinus powiedział: „Gwiazdo zaranna!“ już strzały tkwiły mu w
                        ramionach, w boku, w nogach... Krew ze skroni zalewała mu oczy i widział już
                        jak przez <pb n="158"/>mgłę łąkę, Tatarów, nie słyszał już świstu strzał.
                        Czuł, że słabnie, że nogi chwieją się pod nim, głowa opada mu na piersi...
                        nakoniec ukląkł.</p>
                    <p>Potem, na wpół już z jękiem, powiedział pan Longinus: „Królowo Anielska!“ — i
                        to były jego ostatnie słowa na ziemi.</p>
                    <p>Aniołowie niebiescy wzięli jego duszę i położyli ją jako perłę jasną u nóg
                        „Królowej Anielskiej“.</p>
                </div>
                <pb n="159"/>
                <div type="chapter">
                    <head>ROZDZIAŁ VI.</head>
                    <p>Pan Wołodyjowski i Zagłoba stali następnego rana na wałach, między
                        żołnierstwem, spoglądając pilno ku taborowi, od strony którego zbliżały się
                        masy chłopstwa. Skrzetuski był na radzie u księcia, oni zaś, korzystając z
                        chwili spokoju, rozmawiali o dniu wczorajszym i o tym ruchu w taborze
                        nieprzyjacielskim.</p>
                    <p>— Nic nam to dobrego nie wróży — rzekł Zagłoba, ukazując na czarne masy,
                        idące nakształt olbrzymiej chmury. — Pewno do szturmu znów ruszą, a tu już
                        ręce nie chcą chodzić w stawach.</p>
                    <p>— Gdzieby tam zaś miał być szturm, przy dniu jasnym, o tej porze — rzekł mały
                        rycerz. — Nie uczynią nic więcej, jeno zajmą nasz wczorajszy wał i znów
                        wkopywać się będą do nowego i strzelać przytem od rana do wieczora.</p>
                    <p>— Możnaby ich dobrze z armat przepłoszyć.</p>
                    <p>Wołodyjowski zniżył głos.</p>
                    <p>— Prochów skąpo — rzekł. — Przy takim ekspensie podobno już i na sześć dni
                        nie starczy. Ale w tym czasie pewnie król nadciągnie.</p>
                    <p>— Niechże się już dzieje co chce. Aby nasz pan Longin, niebożątko, przedostał
                        się szczęśliwie. Przez całą <pb n="160"/>noc spać nie mogłem, tylko o nim
                        myślałem, a com się zdrzemnął, tom go w opresyi widział i taki mnie żal
                        brał, że aż poty na mnie biły. Najlepszy to człowiek, jakiego w
                        Rzeczypospolitej możesz znaleźć, z latarnią przez trzy roki i sześć niedziel
                        chodząc.</p>
                    <p>— A czemuś to waćpan zawsze z niego dworował?</p>
                    <p>— Bo gęba we mnie paskudniejsza od serca. Ale już mi go, panie Michale, nie
                        zakrwawiaj wspomnieniem, gdy i tak wyrzuty sobie czynię, a broń Boże jakiego
                        przypadku na pana Longina, tobym do śmierci chyba nie miał spokoju.</p>
                    <p>— Już też tak dalece się waćpan nie gryź. Nie miał on nigdy do waści żadnego
                        rankoru i słyszałem, jak sam mówił: „gęba hadka, serce złote!“</p>
                    <p>— Dajże mu Boże zdrowie, przyjacielowi zacnemu! Nigdy on po ludzku nie umiał
                        mówić, ale setnie takowe niedostatki wielkiemi cnotami nagradzał. Co
                        myślisz, panie Michale? Zali przeszedł szczęśliwie?</p>
                    <p>— Noc była ciemna, a chłopi po klęsce straszliwie fatigati. U nas dobrych
                        straży nie było, a cóż dopiero u nich.</p>
                    <p>— To chwała Bogu! Zalecałem też panu Longinowi, żeby się o naszą niebogę
                        kniaziównę pilno dopytywał, jeżeli gdzie jej nie widzieli, bo tak myślę, że
                        Rzędzian musiał się do wojsk królewskich przedostawać. Pan Longinus pewnie
                        na odpoczynek nie pójdzie, tylko z królem tu przyciągnie. W takim razie
                        mielibyśmy niedługo o niej wiadomość.</p>
                    <p>— Ufam ja w dowcip tego pachołka, że ją tam jakoś ocalił. Jużbym nie zaznał
                        uciechy, żeby ją zguba <pb n="161"/>spotkała. Krótkom ją znał, ale w to
                        wierzę, że gdybym siostrę miał, toby mi nie była milsza.</p>
                    <p>— Dla ciebie siostra, a dla mnie córuchna. Od tych trosków chyba mi broda do
                        reszty zbieleje, a serce od żalu pęknie. Co kogo pokochasz — raz, dwa, trzy
                        — i już go niema, a ty siedź, troskaj się, martw, gryź, rozmyślaj, mając w
                        dodatku brzuch pusty i dziury w czapczynie, przez które, jak przez złą
                        strzechę, woda na łysinę leci. Psom teraz w Rzeczypospolitej lepiej niż
                        szlachcie, a nam czterem to już ze wszystkich najgorzej. Czasby już chyba do
                        lepszego świata się wybrać, panie Michale, albo co?</p>
                    <p>— Nieraz myślałem, czyby nie lepiej powiedzieć Skrzetuskiemu o wszystkiem,
                        ale to mnie wstrzymuje, że sam on nigdy o niej jednem słowem nie wspomniał,
                        a bywało, jak kto wymówi, to się tylko wzdrygnie, jakby go co w sercu
                        ukłuło.</p>
                    <p>— Gadajże mu, rozdzieraj rany w ogniu tej wojny przyschłe, a ją tam może już
                        jaki Tatarzyn przez Perekop za warkocz prowadzi. Świece jarzące mi w oczach
                        stają, gdy sobie taki termin pomyślę. Czas już umierać, nie może być
                        inaczej, bo na świecie męka tylko i nic więcej. Żeby choć pan Longinus
                        przemknął się szczęśliwie!</p>
                    <p>— Musi on mieć większe w niebie łaski, niż inni, bo cnotliwy. Ale patrzno
                        waćpan, co tam hultajstwo robi!...</p>
                    <p>— Taki dziś blask od słońca, że nic nie widzę.</p>
                    <p>— Wał nasz wczorajszy rozkopują.</p>
                    <p>— A mówiłem, że będzie szturm. Chodźmy stąd, panie Michale, dość już tego
                        stania.</p>
                    <p>— Nie dlatego to oni kopią, żeby koniecznie do <pb n="162"/>szturmu iść, ale
                        muszą mieć otwartą drogę do odwrotu i przytem pewno będą tamtędy machiny
                        wprowadzać, w których strzelcy siedzą. Patrzno waść, aż łopaty warczą! Już
                        na jakie czterdzieści kroków zarównali.</p>
                    <p>— Teraz widzę, ale okrutny dziś blask.</p>
                    <p>Pan Zagłoba nakrył oczy ręką i patrzył. W tej chwili przez rozkopany w wale
                        wycinek rzuciła się rzeka czerni i rozlała w mgnieniu oka po pustej między
                        wałami przestrzeni. Jedni zaczęli zaraz strzelać; inni ryjąc ziemię
                        łopatami, poczęli wznosić nowy zasyp i szańce, które trzecim z kolei
                        pierścieniem miały zamknąć polski obóz.</p>
                    <p>— Ocho! — zawołał Wołodyjowski — nie mówiłem, już i machiny wtaczają.</p>
                    <p>— No, to szturm będzie jako żywo. Chodźmy stąd — rzekł Zagłoba.</p>
                    <p>— Nie, to inne belluardy! — odpowiedział mały rycerz.</p>
                    <p>I istotnie, machiny, które ukazały się w otworze, inaczej były budowane od
                        zwykłych hulaj-grodów; ściany ich bowiem składały się z zestosowanych
                        skoblami drabin, pokrytych odzieżą i skórami, z poza których najcelniejsi
                        strzelcy, siedzący od połowy wysokości machiny aż do jej szczytu, razili
                        nieprzyjaciela.</p>
                    <p>— Pójdźmy, niech ich tam psy pozagryzają! — powtórzył Zagłoba.</p>
                    <p>— Czekaj waść — odpowiedział Wołodyjowski.</p>
                    <p>I począł liczyć maszyny, w miarę jak coraz nowe ukazywały się w otworze.</p>
                    <p>— Raz, dwa, trzy... mają ich widać zapas niemały... cztery, pięć, sześć — idą
                        coraz wyższe... siedm, ośm... każdego psa zabiją z tych machin na naszym
                        majdanie, <pb n="163"/>bo tam być muszą strzelcy exquisitissimi — dziewięć,
                        dziesięć — widać każdą jak na dłoni, bo słońce na nie pada —
                        jedenaście...</p>
                    <p>Nagle pan Michał urwał rachubę.</p>
                    <p>— Co to jest? — spytał dziwnym głosem.</p>
                    <p>— Gdzie?</p>
                    <p>— Tam, na tej najwyższej... człowiek wisi!</p>
                    <p>Zagłoba wytężył wzrok: istotnie na najwyższej machinie słońce oświeciło nagi
                        trup ludzki, kołyszący się na powrozie, zgodnie z ruchem belluardy,
                        nakształt olbrzymiego wahadła.</p>
                    <p>— Prawda — rzekł Zagłoba.</p>
                    <p>Wtem Wołodyjowski pobladł jak płótno i krzyknął przeraźliwym głosem:</p>
                    <p>— Boże wszechmogący — to Podbipięta!</p>
                    <p>Szmer powstał na wałach, jakoby wiatr przeleciał po liściach drzew. Zagłoba
                        przechylił głowę, zatknął dłońmi oczy i szeptał zsiniałemi wargami,
                        jęcząc:</p>
                    <p>— Jezus Marya! Jezus Marya!...</p>
                    <p>Wtem szmer zmienił się w szum zmieszanych słów, a potem w huk, jakby
                        wzburzonej fali. Poznało wojsko stojące na wałach, że na tym haniebnym
                        sznurze wisi towarzysz ich niedoli, rycerz bez skazy — poznali wszyscy, że
                        to pan Longinus Podbipięta, i gniew straszny począł podnosić włosy na
                        głowach żołnierzy.</p>
                    <p>Zagłoba oderwał wreszcie dłonie od powiek: strach było na niego spojrzeć; na
                        ustach miał pianę, twarz siną, oczy wyszły mu na wierzch.</p>
                    <p>— Krwi! krwi! — ryknął tak strasznym głosem, że aż dreszcz przeszedł blizko
                        stojących.</p>
                    <p>I skoczył w fossę. Za nim rzucił się kto żyw na wałach. Żadna siła, nawet
                        rozkazy księcia, nie zdołałyby <pb n="164"/>powstrzymać tego wybuchu
                        wściekłości. Z fossy wydobywali się jedni po ramionach drugich, chwytali się
                        rękoma i zębami za brzeg rowu — a kto wyskoczył, biegł na oślep, nie bacząc,
                        czy inni biegną za nim. Belluardy zadymiły jak smolarnie i wstrząsnęły się
                        od huku wystrzałów, ale nic to nie pomogło. Zagłoba leciał pierwszy z szablą
                        nad głową, straszny, wściekły, podobny do rozhukanego buhaja. Dopieroż
                        kozacy skoczyli także z cepami, z kosami na napastników, i rzekłbyś: dwie
                        ściany uderzyły się z łoskotem. Lecz syte brytany nie mogą bronić się długo
                        głodnym i wściekłym wilkom. Wyparci z miejsca, cięci szablami, darci zębami,
                        bici i gnieceni, kozacy nie wytrzymali furyi — i wnet zaczęli się mieszać, a
                        potem pierzchać ku otworowi. Pan Zagłoba szalał; rzucał się w największy
                        tłum jak lwica, której zabrano lwięta; rzęził, chrapał, ciął, mordował —
                        deptał! Pustka czyniła się przed nim, a przy nim szedł, jak drugi płomień
                        niszczący, Wołodyjowski, podobny do rannego rysia.</p>
                    <p>Strzelców ukrytych w belluardach wycięto w pień, resztę goniono aż za otwór w
                        wale. Poczem żołnierze weszli na bellaurdę i odczepiwszy pana Longina,
                        ostrożnie spuścili go na ziemię.</p>
                    <p>Zagłoba runął na jego ciało...</p>
                    <p>Wołodyjowski również serce miał rozdarte i zalewał się łzami na widok
                        martwego przyjaciela. Łatwo było poznać, jaką pan Longinus zginął śmiercią,
                        bo całe ciało było pokryte centkami, od ran przez groty zadanych. Twarzy
                        tylko nie popsuły mu strzały, prócz jednej, która zostawiła długą rysę na
                        skroni. Kilka kropel krwi zakrzepło mu na policzku, oczy miał zamknięte, a w
                        bladem obliczu uśmiech pogodny i gdyby nie <pb n="165"/>bladość błękitna
                        oblicza, gdyby nie chłód śmierci w rysach — zdawaćby się mogło, że pan
                        Longinus śpi spokojnie. Wzięli go wreszcie towarzysze i ponieśli na barkach
                        do okopu, a stamtąd do kaplicy zamkowej.</p>
                    <p>Do wieczora zbito trumnę i pogrzeb odbył się nocą na cmentarzu zbaraskim.
                        Stanęło wszystkie duchowieństwo ze Zbaraża, prócz księdza Żabkowskiego,
                        który w ostatnim szturmie w krzyże postrzelon, blizkim był śmierci;
                        przyszedł książę, zdawszy dowództwo staroście krasnostawskiemu, i
                        regimentarze, i pan chorąży koronny, i chorąży nowogrodzki, i pan
                        Przyjemski, i Skrzetuski, i Wołodyjowski, i Zagłoba i towarzystwo chorągwi,
                        w której nieboszczyk służył. Ustawiono trumnę nad świeżo wykopanym dołem — i
                        ceremonia się rozpoczęła.</p>
                    <p>Noc była cicha, gwiaździsta, pochodnie paliły się równym płomieniem, rzucając
                        blask na żółte deski świeżo zbitej trumny, na postać księdza i surowe twarze
                        stojących wokoło rycerzy.</p>
                    <p>Dymy z kadzielnicy wznosiły się spokojnie, roznosząc zapach myrry i jałowcu;
                        ciszę przerywało tylko tłumione szlochanie pana Zagłoby, głębokie
                        westchnienia potężnych piersi rycerskich i daleki grzmot wystrzałów na
                        wałach.</p>
                    <p>Lecz ksiądz Muchowiecki wzniósł rękę na znak, iż poczyna mówić, więc rycerze
                        oddech wstrzymali, on zaś milczał jeszcze chwilę, potem utkwił oczy w
                        gwiaździstych wysokościach i tak wreszcie mówić począł:</p>
                    <p>— „Co to tam za stukanie słyszę po nocy, w niebieskie podwoje? — pyta sędziwy
                        klucznik Chrystusowy, ze smacznego snu się zrywając. — <!-- choice>
                            <orig>Otwóż</orig>
                            --><corr>Otwórz</corr><!--
                        </choice --> święty Pietrze, otwórz! Jam Podbipięta.</p>
                    <pb n="166"/>
                    <p>„Lecz jakież to uczynki, jakaż to szarża, jakie to zasługi ośmielają cię,
                        mości Podbipięto, tak zacnego furtyana inkomodować? Jakiemże to prawem
                        chcesz wejść tam, dokąd ni urodzenie, chociażby tak zacne jak twoje, ni
                        senatorska godność, ni urzędy koronne, ni majestatu nawet purpury, jeszcze
                        same przez się, wolnego wstępu nie dają — dokąd nie gościńcem szerokim, w
                        poszóstnej karecie, z hajdukami się jedzie, ale stromą, ciernistą drogą
                        cnoty wspinać się trzeba?</p>
                    <p>„Ach! otwórz święty Pietrze, otwórz co prędzej, bo właśnie taką stromą
                        ścieżyną szedł kommiliton i drogi towarzysz nasz, pan Podbipięta — aż
                        wreszcie przyszedł do ciebie, jako gołąb po długim locie utrudzon: przyszedł
                        nagi jako Łazarz, przyszedł jako święty Sebastyan, strzałami pogańskiemi
                        podarty, jak Hiob biedny, jako dzieweczka, która męża nie zaznała, czysty,
                        jako baranek pokorny, cierpliwy i cichy — bez zmazy grzechowej, z ofiarą
                        krwi dla ziemskiej ojczyzny radośnie przelanej.</p>
                    <p>„Puść go, święty Pietrze, bo jeżeli jego nie puścisz — kogóż puścisz w tych
                        czasach zepsucia i bezbożności?</p>
                    <p>„Puśćże go, święty kluczniku! puść tego baranka; niechaj się pasie na
                        niebieskiej łące, niech szczypie trawę, bo głodny przyszedł ze
                        Zbaraża...“</p>
                    <p>W taki to sposób rozpoczął mowę ksiądz Muchowiecki, a następnie tak wymownie
                        odmalował cały żywot pana Longina, iż każdy lichym się sobie wydał wobec tej
                        cichej trumny rycerza bez skazy, któren najmniejszych skromnością,
                        największych cnotą przenosił. Bili się tedy w piersi wszyscy i coraz większa
                        ogarniała ich żałość i coraz wyraźniej widzieli, jaki to paroksyzm <pb
                            n="167"/>ojczyznę, jaka niepowetowana strata Zbaraż dotknęła. A ksiądz
                        unosił się i gdy wreszcie począł opowiadać wyjście i śmierć męczeńską pana
                        Longina, wtedy już całkiem o retoryce i cytatach zapomniał, a gdy począł
                        żegnać martwe zwłoki imieniem duchowieństwa, wodzów i wojska, sam się
                        rozpłakał i mówił, szlochając, jak Zagłoba: „Żegnaj nam, bracie, żegnaj,
                        towarzyszu! Nie do ziemskiego króla, lecz do niebieskiego, do pewniejszej
                        instancyi odniosłeś nasze jęki, nasz głód, naszą mizeryą i opresyą — pewniej
                        tam jeszcze ratunek nam wyjednasz, ale sam nie wrócisz więcej, więc
                        płaczemy, więc łzami trumnę twą polewamy, bośmy cię kochali, bracie
                        najmilszy!“</p>
                    <p>Płakali za zacnym księdzem wszyscy, i książę, i regimentarze i wojsko, a
                        najbardziej przyjaciele zmarłego. Lecz gdy ksiądz zaintonował po raz
                        pierwszy „Requiem aeternam dona ei Domine!“ — uczynił się ryk powszechny,
                        choć to wszystko byli ludzie zahartowani na śmierć i codzienną praktyką od
                        dawna do niej przywykli.</p>
                    <p>W chwili, gdy trumnę położono na sznurach, pana Zagłoby trudno było od niej
                        oderwać, jakby mu brat, albo ojciec umarł. Lecz wreszcie odciągnęli go
                        Skrzetuski z Wołodyjowskim. Książę zbliżył się i wziął garść ziemi; ksiądz
                        począł mówić: „anima ejus...“ — zahurgotały sznury — ziemia poczęła się
                        sypać, sypano ją rękoma, chełmami — i wkrótce nad zwłokami pana Longina
                        Podbipięty urósł wysoki kopiec, który oświeciło białe, smutne światło
                        miesiąca.</p>
        <!--            <milestone unit="chunk" type="line"/>
       -->             <pb n="168"/>
                    <p>Trzej przyjaciele wracali z miasta na majdan, z którego ustawicznie dochodził
                        odgłos strzałów. Szli w milczeniu, gdyż żaden z nich nie chciał pierwszego
                        słowa przemówić — lecz inne gromadki rycerstwa gwarzyły między sobą o
                        nieboszczyku, sławiąc go zgodnie.</p>
                    <p>— Pogrzeb miał tak foremny — mówił jakiś oficer, przechodząc obok
                        Skrzetuskiego — że i panu pisarzowi Sierakowskiemu lepszego nie
                        sprawili.</p>
                    <p>— Bo też nań zasłużył — odpowiedział drugi oficer. — Ktoby to inny podjął się
                        przedrzeć do króla?</p>
                    <p>— A ja słyszałem — dodał trzeci — że między wiśniowiecczykami było kilku
                        ochotników, ale po tak strasznym przykładzie pewnie już wszystkich ochota
                        odeszła.</p>
                    <p>— Bo też to i niepodobna. Wąż się nie prześliznie.</p>
                    <p>— Jako żywo, czysteby to było szaleństwo!</p>
                    <p>Oficerowie przeszli. Nastała znów chwila milczenia.</p>
                    <p>Nagle Wołodyjowski rzekł:</p>
                    <p>— Słyszałeś, Janie?</p>
                    <p>— Słyszałem — odpowiedział Skrzetuski. — Moja dziś kolej.</p>
                    <p>— Janie! — rzekł poważnie Wołodyjowski — znasz mnie od dawna i wiesz, że się
                        przed hazardem nierad cofam, ale co innego hazard, a co innego proste
                        samobójstwo.</p>
                    <p>— I tyż to mówisz, Michale?</p>
                    <p>— Ja, bom ci przyjaciel.</p>
                    <p>— I jam ci przyjaciel — dajże mnie kawalerski parol, że nie pójdziesz trzeci,
                        jeżeli ja zginę.</p>
                    <p>— O! nie może być! — zakrzyknął Wołodyjowski.</p>
                    <p>— A widzisz, Michale! Jakże to możesz odemnie <pb n="169"/>wymagać tego,
                        czegobyś sam nie uczynił? Niechże się dzieje wola Boża!</p>
                    <p>— To pozwól mi iść razem.</p>
                    <p>— Książę zabrania, nie ja — a tyś żołnierz i słuchać musisz.</p>
                    <p>Pan Michał zamilkł, bo istotnie żołnierz to był przedewszystkiem, więc począł
                        tylko wąsikami ruszać gwałtownie przy księżycu, nakoniec rzekł:</p>
                    <p>— Noc bardzo widna — nie idź dzisiaj.</p>
                    <p>— Wolałbym, żeby była ciemniejsza — odrzekł Skrzetuski — ale zwłoka
                        niepodobna. Pogoda jako widzisz uczyniła się na długo, a tu prochy się
                        kończą, żywność się kończy. Żołnierze już na majdanie kopią, korzonków
                        szukając — innym dziąsła gniją od paskudztwa, które jedzą. Dziś pójdę,
                        zaraz; jużem się z księciem pożegnał.</p>
                    <p>— To widzę, żeś po prostu desperat.</p>
                    <p>Skrzetuski uśmiechnął się smutno.</p>
                    <p>— Bodajże cię, Michale! Pewnie, że w rozkoszach nie opływam, ale dobrowolnie
                        śmierci nie będę szukał, boć to i grzech, a zresztą nie o to chodzi, żeby
                        zginąć, jeno o to, żeby wyjść, i dojść do króla i obóz zbawić.</p>
                    <p>Wołodyjowskiego porwała nagle taka chęć powiedzieć Skrzetuskiemu wszystko o
                        kniaziównie, że prawie już usta otwierał; ale pomyślał sobie: „od nowiny w
                        głowie mu się pomiesza i tem łatwiej go schwytają“ — więc ugryzł się w język
                        i zmilczał — a natomiast spytał:</p>
                    <p>— Którędy pójdziesz?</p>
                    <p>— Mówiłem księciu, że pójdę przez staw, a później rzeką, póki się daleko za
                        tabor nie przedostanę. Książę powiedział, że to lepsza droga niż inne.</p>
                    <pb n="170"/>
                    <p>— Niema, jak widzę, rady — odrzekł Wołodyjowski. — Raz człeku śmierć
                        przeznaczona, a lepsza na polu chwały, niż na łożu. Bóg cię prowadź, Bóg cię
                        prowadź, Janie! Jeżeli nie zobaczymy się na tym świecie, to na tamtym, a ja
                        ci serca pewnie dochowam.</p>
                    <p>— Jako i ja tobie — Bóg ci zapłać za wszystko dobre. A słuchaj, Michale,
                        jeżeli zginę, oni mnie może nie sprezentują, jako pana Longina, bo zbyt
                        srogą naukę dostali, ale się pewnie i tak jakowymś sposobem pochwalą:
                        niechże w takim razie stary Zaćwilichowski pojedzie do Chmielnickiego po
                        moje ciało, bo nie chciałbym, aby mnie psi po ich taborze włóczyli.</p>
                    <p>— Bądź pewien — odrzekł Wołodyjowski.</p>
                    <p>Pan Zagłoba, który z początku nawpół przytomnie rozmowy słuchał, zrozumiał
                        wreszcie o co idzie, ale nie znalazł w sobie już dość siły, aby wstrzymywać
                        lub odmawiać, tylko począł jęczeć głucho;</p>
                    <p>— Wczoraj tamten, dziś ten — Boże! Boże! Boże!...</p>
                    <p>— Ufaj waćpan! — rzekł Wołodyjowski</p>
                    <p>— Panie Janie!... — zaczął Zagłoba.</p>
                    <p>I nie mógł nic więcej powiedzieć, jeno siwą, strapioną głowę wsparł na piersi
                        rycerza i tak tulił się do niego, jak niedołężne dziecko.</p>
                    <p>W godzinę później Skrzetuski pogrążył się w wody zachodniego stawu.</p>
                    <p>Noc była bardzo jasna i środek stawu wyglądał jak srebrna tarcza, ale
                        Skrzetuski zniknął natychmiast z oczu, brzeg bowiem porośnięty był gęsto
                        sitowiem, trzciną i bucianem, dalej pomiędzy rzadszą trzciną rosły w
                        obfitości grążele, rdest wodny i roślęże. Cała ta mieszanina szerokich i
                        wązkich liści, oślizgłych łodyg, wężowatych skrętów, chwytając za nogi i
                        wpół ciała, <pb n="171"/>utrudniała niezmiernie posuwanie się naprzód, ale
                        ukrywała przynajmniej rycerza przed oczyma straży. O przepłynięciu przez
                        jasną środkową szybę nie było co i myśleć, bo każdy czarniawy przedmiot
                        byłby na niej spostrzeżony z łatwością. — Skrzetuski więc postanowił okrążyć
                        brzegiem cały staw, aż do bagienka leżącego po drugiej stronie, przez które
                        wpływała do stawu rzeka. Prawdopodobnie stały tam straże kozackie, albo
                        tatarskie, ale za to rósł cały las trzcin, którego brzegi były tylko wycięte
                        na szałasy dla czerni. Dostawszy się raz do bagienka, można się było posuwać
                        wśród trzcin nawet we dnie, chybaby topielisko okazało się zbyt głębokie.
                        Lecz i ta droga była straszna. Pod tą śpiącą wodą, nie głębszą z brzegu nad
                        stopę, taiło się głębokie na łokieć i więcej błoto. Za każdym krokiem
                        Skrzetuskiego na powierzchnię wód wydostawało się mnóstwo baniek, których
                        bulgotanie doskonale można było słyszeć wśród ciszy. Prócz tego, mimo całej
                        powolności jego ruchów, tworzyły się koła fal, biegnące coraz dalej od
                        środka aż na niezarośniętą przestrzeń, na której łamało się w nich światło
                        księżyca. W czasie deszczu byłby po prostu Skrzetuski przepłynął staw i
                        najdalej w pół godziny dotarł do bagienka, ale na niebie nie było ani jednej
                        chmurki. Całe potoki zielonawego światła lały się na staw, zmieniając liście
                        grążel w srebrne tarcze, a pióra trzcin w srebrne kity. Wiatr nie wiał — na
                        szczęście grzechot wystrzałów głuszył bulgotanie baniek wodnych, co
                        spostrzegłszy, Skrzetuski poruszał się tylko wówczas, gdy salwy w okopach i
                        szańcach stawały się żywsze. Lecz owa cicha, pogodna noc sprawiła jedną
                        więcej trudność. Oto roje komarów podnosiły się z trzcin i utworzywszy kłąb
                        nad głową rycerza, siadały mu na twarzy, oczach, <pb n="172"/>kłując
                        dotkliwie, brzęcząc i śpiewając nad jego uszyma żałosne swe nieszpory.
                        Skrzetuski, wybierając tę drogę, nie łudził się co do jej trudności, ale nie
                        przewidział wszystkiego. Nie przewidział mianowicie jej strachów. Wszelka
                        głębina wód, choćby najlepiej znanych, ma w nocy coś tajemniczego i
                        przerażającego zarazem — i mimowoli napędza pytanie: co tam jest na dnie? A
                        ten staw zbaraski był po prostu okropny. Woda zdawała się być w nim gęstsza
                        od zwykłej wody — i wydawała zaduch trupi. Bo też gniły w niej setki kozaków
                        i tatarów. Obie strony wyciągały wprawdzie trupów ale iluż ich mogło być
                        ukrytych wśród trzcin, rdestu i gęstej uszycy? Skrzetuskiego obejmował chłód
                        fali — a pot oblewał mu czoło. Co będzie, gdy jakieś obślizgłe ramiona
                        uchwycą go nagle, albo gdy jakie zielonawe oczy spojrzą na niego z pod
                        bucianów? Długie łodygi grzybienia obejmowały go za kolana, a jemu włosy
                        powstawały na głowie, że to już może nurek topielec obejmuje go, aby nie
                        puścić więcej. „Jezus, Marya! Jezus, Marya!“ — szeptał bez ustanku,
                        posuwając się naprzód. Chwilami podnosił oczy w górę i na widok księżyca,
                        gwiazd i spokoju niebieskiego, doznawał pewnej ulgi „Jest Bóg!“ — powtarzał
                        sobie półgłosem, tak, aby się sam mógł dosłyszeć. Czasem spoglądał na brzeg
                        i zdawało mu się, że z jakiegoś potępionego, zaziemskiego świata błota,
                        czarnych głębin, bladych świateł księżycowych, duchów, i trupów i nocy,
                        spogląda na Bożą zwykłą ziemię — i tęsknota porywała go taka, że zaraz
                        chciał z owej matni trzcin wychodzić.</p>
                    <p>Lecz posuwał się ciągle brzegiem — i oddalił się już tak od obozu, że na tej
                        Bożej ziemi dostrzegł o kilkadziesiąt kroków od brzegu stojącego na koniu
                            <pb n="173"/>Tatara — więc zatrzymał się i spoglądał na tę postać,
                        która, miarkując z jej jednostajnych ruchów ku szyi końskiej, zdawała się
                        być uśpioną.</p>
                    <p>Był to dziwny widok. Tatar kiwał się ciągle, jakby kłaniał się w milczeniu
                        Skrzetuskiemu, a ten oczu z niego nie spuszczał. Było w tem coś strasznego,
                        lecz Skrzetuski odetchnął z satysfakcyą, bo wobec tego rzeczywistego strachu
                        pierzchły stokroć do zniesienia cięższe, urojone. Świat duchów odleciał
                        gdzieś i rycerzowi wróciła od razu zimna krew; do głowy poczęły się cisnąć
                        takie tylko pytania jak: śpi, czy nie śpi? Mam iść dalej, czy czekać?</p>
                    <p>Wreszcie poszedł dalej, posuwając się jeszcze ciszej, jeszcze ostrożniej, niż
                        na początku podróży. Był już na pół drogi do bagienka i rzeki, gdy zerwał
                        się pierwszy powiew lekkiego wiatru. Zakołysały się wnet trzciny i wydały,
                        trącając jedna o drugą, szelest mocny, a Skrzetuski uradował się, bo mimo
                        całej ostrożności, mimo iż czasem po kilka minut nad postawieniem stopy
                        tracił, mimowolny ruch, potknięcie się, plusk mogły go zdradzić. Teraz szedł
                        śmielej wśród głośnego rozhoworu trzcin, którym zaszumiał cały staw — i
                        wszystko zagadało dokoła, woda nawet na brzegach poczęła bełkotać
                        rozkołysaną falą.</p>
                    <p>Lecz ten ruch rozbudził widocznie nietylko zarośla brzegowe, bo na raz jakiś
                        czarniawy przedmiot pojawił się przed Skrzetuskim i począł chybotać się ku
                        niemu, jak gdyby rozmachując się do skoku. Skrzetuski omal w pierwszej
                        chwili nie krzyknął; strach i obrzydzenie zatamowały mu jednak głos w
                        piersiach, a jednocześnie straszliwy zaduch uchwycił go za gardło.</p>
                    <p>Ale po chwili, gdy pierwsza myśl, że to może być topielec umyślnie
                        zastępujący drogę, przeszła, pozostało <pb n="174"/>tylko obrzydzenie — i
                        rycerz ruszył dalej. Rozhowor trzcin trwał ciągle i wzmagał się coraz
                        bardziej. Przez ich kołyszące się kiście, dojrzał Skrzetuski drugą i trzecią
                        placówkę tatarską. Minął je, minął i czwartą. „Już z pół stawu musiałem
                        okrążyć“ — pomyślał — i podniósł się trochę z trzcin, aby rozpoznać, w
                        którem miejscu się znajduje — w tem coś go trąciło w nogi, obejrzał się i
                        ujrzał tuż obok swych kolan twarz ludzką.</p>
                    <p>— To już drugi — pomyślał.</p>
                    <p>Tym razem nie przeraził się, bo ten drugi trup leżał na wznak i nie miał w
                        swej bezwładności pozorów życia i ruchu. — Skrzetuski przyśpieszył tylko
                        kroku, by nie dostać zawrotu głowy. Trzciny zaczynały być coraz gęstsze — co
                        z jednej strony dawało bezpieczne ukrycie, z drugiej jednak utrudniało
                        niezmiernie pochód. Upłynęło jeszcze pół godziny, później godzina, on szedł
                        ciągle, ale coraz więcej był strudzony. Woda w niektórych miejscach była tak
                        płytka, że nie dochodziła mu do goleni, gdzieniegdzie za to zapadał niemal
                        po pas. Męczyło go też niezmiernie powolne wyciąganie nóg z błota. Pot
                        zalewał mu czoło, a jednocześnie od czasu do czasu przechodziły po nim
                        dreszcze od stóp do głowy.</p>
                    <p>— Co to jest? — myślał ze strachem w sercu — czy mnie delirium nie chwyta?
                        Bagienka jakoś niema; nuż nie rozpoznam miejsca wśród trzcin i ominę?</p>
                    <p>Było to straszne niebezpieczeństwo, bo w ten sposób mógłby krążyć całą noc
                        naokoło stawu i zrana znaleźć się w tem samem miejscu, z którego wyszedł,
                        lub wpaść na innem w ręce kozackie.</p>
                    <p>— Złą drogę obrałem — myślał, upadając w duchu — przez stawy nie można, wrócę
                        się jutro i pójdę, jak pan Longinus — do jutra mógłbym odpocząć.</p>
                    <pb n="175"/>
                    <p>Lecz szedł naprzód, bo poznawał, że obiecując sobie wrócić i ruszyć po
                        odpoczynku, sam siebie oszukuje; przychodziło mu także do głowy, że idąc tak
                        wolno i zatrzymując się co chwila, nie mógł jeszcze dojść do bagienka.
                        Jednakże myśl o odpoczynku opanowywała go coraz silniej. Chwilami miał chęć
                        położyć się gdzie na błocie, by choć odetchnąć. Bił się tak z własnemi
                        myślami, a jednocześnie modlił się. Dreszcze przechodziły go coraz częściej,
                        coraz słabiej wyciągał nogi z błota. Widok straży tatarskich otrzeźwiał go,
                        ale czuł, że i głowa męczy mu się jak ciało — i że nadlatuje nań
                        gorączka.</p>
                    <p>Upłynęło znów pół godziny — bagienko nie ukazywało się jeszcze.</p>
                    <p>Natomiast ciała utopionych trafiały się coraz częściej. Noc, strach, trupy,
                        szum trzcin, trud i bezsenność zmąciły mu myśli. Poczęły nań nadlatywać
                        wizye. Oto Helena jest w Kudaku, a on płynie z Rzędzianem na dumbasie z
                        biegiem dnieprowym. Trzciny szumią — on słyszy pieśń: „Ej to ne pili
                        pilili!.. ne tumany ustawały“. Ksiądz Muchowiecki czeka ze stułą, a pan
                        Krzysztof Grodzicki ojca zastąpi... Dziewczyna tam codzień patrzy na rzekę z
                        murów — rychło patrzeć, jak w ręce zaklaszcze i krzyknie: „jedzie!
                        jedzie!“</p>
                    <p>— Jegomość! — mówił Rzędzian, ciągnąc go za rękaw — panna stoi...</p>
                    <p>Skrzetuski budzi się. To splątane trzciny zatrzymały go po drodze. Wizya
                        ulatuje. Przytomność wraca. Teraz nie czuje już takiego zmęczenia, bo mu
                        gorączka sił dodaje.</p>
                    <p>Hej, czy to jeszcze nie bagienko?</p>
                    <p>Ale naokół trzciny takie same, jakby z miejsca nie <pb n="176"/>ruszył. Przy
                        rzece powinna być woda otwarta, więc to jeszcze nie bagienko.</p>
                    <p>Rycerz idzie dalej, ale myśl wraca z nieubłaganym uporem do lubej wizyi.
                        Próżno Skrzetuski się broni, próżno poczyna mówić: „O gospodzie uwielbiona“,
                        próżno stara się zachować całą przytomność — znowu nadpływa Dniepr, dumbasy,
                        czajki — Kudak, Sicz — tylko tym razem wizya bezładniejsza, mnóstwo w niej
                        osób: obok Heleny i książę, i Chmielnicki, i ataman koszowy, i pan Longinus,
                        i Zagłoba, i Bohun i Wołodyjowski — wszyscy przybrani odświętnie na jego
                        ślub, ale gdzie ma być ten ślub? Są w jakiemś miejscu nieznanem, ni to
                        Łubnie, ni Rozłogi, ni Sicz, ni Kudak... wody jakieś, po nich ciała
                        pływają...</p>
                    <p>Skrzetuski budzi się po raz drugi, a raczej budzi go mocny szelest,
                        dochodzący ze strony, w którą idzie — więc zatrzymuje się i słucha.</p>
                    <p>Szelest zbliża się, słychać jakieś chrobotanie i plusk — to czółno.</p>
                    <p>Widać je już przez trzciny. Siedzi w niem dwóch mołojców — jeden popycha
                        wiosłem, drugi trzyma w ręku długą tyczkę, świecącą zdala jak srebro, i
                        rozgarnia nią wodne zarośla.</p>
                    <p>Skrzetuski osunął się aż po szyję w wodę, tak, że głowa tylko wystawała mu
                        ponad sitowie, i patrzył.</p>
                    <p>— Jest-li to zwykła straż, czyli są już na tropie? — pomyślał.</p>
                    <p>Ale wnet doszedł po spokojnych i niedbałych ruchach mołojców, że to musi być
                        zwyczajna straż. Czółen na stawie musiało być więcej niż jedno — i gdyby
                        kozacy byli na tropie, pewnoby zgromadziło się kilkanaście łódek i kupa
                        ludzi.</p>
                    <pb n="177"/>
                    <p>Tymczasem przejechali mimo — szum trzcin głuszył słowa; Skrzetuski złowił
                        uchem tylko następujący urywek rozmowy:</p>
                    <p>— Czortby ich pobraw, i sei smierdiaczoi wody kazały pylnowaty!</p>
                    <p>I czółno zasunęło się za kępy trzcin — tylko stojący na przedzie kozak
                        uderzał ciągle miarowym ruchem tyczką w zarośla wodne, jakby chciał ryby
                        straszyć.</p>
                    <p>Skrzetuski ruszył dalej.</p>
                    <p>Po niejakim czasie znów ujrzał placówkę tatarską, stojącą tuż nad brzegiem.
                        Światło księżyca padało wprost na twarz nohajca, podobną do psiej mordy. Ale
                        Skrzetuski mniej się już obawiał tych straży, niż utraty przytomności
                        Natężył więc całą wolę, by sobie jasno zdawać sprawę, gdzie jest i dokąd
                        idzie. Ale ta walka powiększyła tylko jego znużenie i wnet dostrzegł, że mu
                        się dwoi i troi w oczach, że chwilami wydaje mu się staw obozowym majdanem,
                        a kępy trzcin, namiotami. Wówczas chciał wołać na Wołodyjowskiego, by szedł
                        z nim razem, ale tyle miał jeszcze przytomności, iż się wstrzymał.</p>
                    <p>— Nie krzycz! nie krzycz! — powtarzał sobie — to zguba.</p>
                    <p>Lecz owa walka z samym sobą coraz była trudniejsza. Wyszedł ze Zbaraża
                        znękany głodem i straszną bezsennością, od której umierali tam już
                        żołnierze. Ta podróż nocna, zimna kąpiel, trupi oddech wody, błądzenie po
                        błotach, szarpanina wśród korzeni roślin, osłabiły go do reszty. Dołączyło
                        się i rozdrażnienie strachu i ból od ukąszeń komarów, które pokłóły mu tak
                        twarz, że cała była krwią oblana — więc czuł, że jeżeli prędko nie dojdzie
                        do bagienka, to albo wyjdzie na brzeg, by <pb n="178"/>go prędzej spotkało,
                        co ma spotkać, lub padnie wśród tych trzcin i utopi się.</p>
                    <p>Owe bagienko i ujście rzeki wydawało mu się portem zbawienia, choć poprawdzie
                        zaczynały się tam nowe trudności i niebezpieczeństwa.</p>
                    <p>Bronił się gorączce i szedł, coraz mniej zachowując ostrożności. W jej szumie
                        słyszał Skrzetuski głosy ludzkie, rozmowy; zdawało mu się, że to o nim tak
                        rozprawia ten staw. Dojdzie-li do bagienka, czy nie dojdzie; wylezie, czy
                        nie wylezie? Komary śpiewały nad nim cienkimi głosami coraz żałośniej. Woda
                        stawała się głębsza — wkrótce doszła mu do pasa, a potem do piersi. Więc
                        pomyślał, że jeśli płynąć przyjdzie, to się w tej zbitej tkaninie zaplącze i
                        utonie.</p>
                    <p>I znowu porwała go niepowstrzymana, nieprzeparta chęć wezwania
                        Wołodyjowskiego; i już ręce złożył koło ust, by zakrzyknąć:</p>
                    <p>— Michale! Michale!</p>
                    <p>Na szczęście, jakaś miłosierna trzcina uderzyła go zroszoną, mokrą kiścią w
                        twarz. Oprzytomniał — i ujrzał przed sobą, ale nieco ku prawej stronie, mdłe
                        światełko.</p>
                    <p>Teraz patrzył już ciągle w to światło i czas jakiś szedł wytrwale ku
                        niemu.</p>
                    <p>Nagle zatrzymał się, spostrzegłszy pas czystej wody, lecącej w poprzek.
                        Odetchnął. Była to rzeka, a po obu jej stronach bagienko.</p>
                    <p>— To już przestanę krążyć brzegiem i zapuszczę się w ten klin — pomyślał.</p>
                    <p>Z obu stron klinu ciągnęły się dwie smugi trzcin — rycerz zapuścił się tą, do
                        której doszedł. Po chwili poznał, że jest na dobrej drodze. Obejrzał się:
                        staw był <pb n="179"/>już za nim, a on postępował teraz wzdłuż wązkiej
                        taśmy, która nie mogła być czem innem, jak rzeką.</p>
                    <p>Woda też tu była zimniejsza.</p>
                    <p>Lecz po niejakim czasie owładnęło nim straszne znużenie. Nogi trzęsły mu się,
                        a przed oczyma wstawał jakoby tuman czarny. „Nie może być inaczej, tylko
                        dojdę do brzegu i położę się — myślał — nie pójdę dalej, odpocznę“.</p>
                    <p>Wtem upadł na kolana i rękoma zmacał kępę suchą, porośniętą mchami. Była to
                        jakoby wysepka wśród sitowia.</p>
                    <p>Siadł na niej i począł obcierać rękoma zakrwawioną twarz i przytem oddychać
                        mocno.</p>
                    <p>Po chwili, do jego nozdrzy doszedł zapach dymu. Odwróciwszy się ku brzegowi,
                        dojrzał o sto kroków od brzegu ogień, a naokoło niego kupkę ludzi.</p>
                    <p>Był zupełnie na wprost tego ognia i w chwilach, gdy wiatr rozginał trzciny,
                        mógł widzieć wszystko doskonale. Od pierwszego rzutu oka poznał koniuchów
                        tatarskich, którzy siedzieli przy ognisku i jedli.</p>
                    <p>Wówczas odezwał się w nim straszny głód. Ostatniego rana zjadł kawałek
                        koniny, którym nie nasyciłoby się i dwumiesięczne szczenię wilcze — od tego
                        czasu nie miał nic w ustach.</p>
                    <p>Więc począł zrywać rosnące obok krągłe łodygi grążeli i wysysał je chciwie.
                        Gasił niemi zarówno głód, jak i pragnienie, bo i pragnienie go trawiło.</p>
                    <p>Przytem ciągle wpatrywał się w ognisko, które bladło coraz bardziej i mdlało.
                        Ludzie przy niem przesłaniali się jakby mgłą i zdawali się oddalać.</p>
                    <p>— Acha! sen mnie morzy! Tu usnę, na tej kępie — pomyślał rycerz.</p>
                    <pb n="180"/>
                    <p>Lecz przy ognisku uczynił się ruch. Koniuchowie wstali. Wkrótce do uszu
                        Skrzetuskiego doszły wołania: „łosz! łosz!“ Odpowiedziało im krótkie rżenie.
                        Ognisko opustoszało i przygasło. Po chwili jeszcze rycerz usłyszał gwizdanie
                        i głuchy tupot kopyt po wilgotnej łące.</p>
                    <p>Skrzetuski nie mógł zrozumieć, czemu to koniuchowie odjeżdżają. Wtem
                        spostrzegł, że kiście trzcin i tarcze grzybienia są jakieś bladawe — woda
                        świeci się inaczej, jak od księżyca, a powietrze przesłania się lekką
                        mgłą.</p>
                    <p>Obejrzał się — dniało.</p>
                    <p>Cała noc zeszła mu na okrążaniu stawu, nim doszedł do rzeki i bagienka.</p>
                    <p>Był zaledwie na początku drogi. Teraz musiał iść rzeką i przedostać się przez
                        tabory za dnia.</p>
                    <p>Powietrze nasycało się coraz więcej światłem brzasku. Na wschodzie niebo
                        przybrało barwę bladego seledynu.</p>
                    <p>Skrzetuski spuścił się na nowo z kępy w bagno i dotarłszy po krótkiej
                        przerwie do brzegu, wysadził głowę z trzcin.</p>
                    <p>W odległości pięciuset może kroków widać było jedną placówkę tatarską,
                        zresztą łąka była pusta, tylko ognisko świeciło opodal na suchem miejscu
                        dogasającym żarem; rycerz postanowił czołgnąć się ku niemu wśród wysokich
                        traw, przerośniętych jeszcze tu i owdzie sitowiem.</p>
                    <p>Doczołgawszy się, szukał pilnie, czy nie znajdzie jakichś resztek żywności.
                        Jakoż znalazł świeżo obgryzione kości baranie, ze szczątkami żył, tłuszczu,
                        oraz kilka sztuk pieczonej rzepy, porzuconych w ciepłym popiele — jął więc
                        jeść z żarłocznością dzikiego zwierza <pb n="181"/>i jadł, póki nie
                        spostrzegł, że placówki porozstawiane na drodze, którą przebył, wracając tąż
                        samą łąką ku taborowi, zbliżają się ku niemu.</p>
                    <p>Wówczas rozpoczął odwrót i po kilku minutach znikł w ścianie trzcin.
                        Odnalazłszy swą kępkę, położył się na niej bez szelestu. Straże tymczasem
                        przejechały. Skrzetuski wziął się natychmiast do kości, które zabrał ze sobą
                        — a które poczęły teraz trzaskać w jego potężnych szczękach, jak w wilczych.
                        Ogryzł tłuszcz i żyły, wyssał szpik, zżuł masę kostną — zaspokoił pierwszy
                        głód. Takiej porannej uczty nie miał od dawna w Zbarażu.</p>
                    <p>Uczuł się teraz silniejszym. Pokrzepiło go zarówno pożywienie, jak i wstający
                        dzień. Robiło się coraz widniej; wschodnia strona nieba z zielonawej stawała
                        się różową i złotą, chłód poranny dokuczał wprawdzie mocno rycerzowi, ale
                        pocieszała go myśl, że wkrótce słońce rozgrzeje jego strudzone ciało.
                        Rozejrzał się dokładnie, gdzie jest. Kępa była dosyć duża, trochę krótka, bo
                        okrągława, ale za to tak szeroka, że dwóch ludzi mogło się na niej z
                        łatwością położyć. Trzciny otaczały ją naokół, jakby murem, zakrywając
                        zupełnie przed ludzkiemi oczyma.</p>
                    <p>— Nie znajdą mnie tu — myślał Skrzetuski — chybaby za rybami chcieli po
                        trzcinach chodzić, a ryb nie ma, bo od zgnilizny pozdychały. Tu sobie
                        wypocznę i rozmyślę, co dalej czynić.</p>
                    <p>I począł myśleć, czy ma iść dalej rzeką, czy nie, nakoniec postanowił iść,
                        jeżeli wstanie wiatr i będzie trzciny kołysał; w przeciwnym razie ruch i
                        szelest mogłyby go zdradzić, zwłaszcza, że przyjdzie mu prawdopodobnie
                        przechodzić blizko taboru.</p>
                    <pb n="182"/>
                    <p>— Dzięki ci Boże, żem żyw dotąd! — szepnął z cicha.</p>
                    <p>I wzniósł oczy ku niebu, następnie myślą uleciał do polskich okopów. Zamek
                        widać było z owej kępy doskonale, zwłaszcza, że ozłociły go pierwsze
                        promienie wschodzącego słońca. Może tam z wieży spogląda kto na stawy i
                        trzciny przez perspektywę, a już tam Wołodyjowski i Zagłoba pewno cały dzień
                        będą wypatrywać z wałów, czy go nie ujrzą wiszącego na jakiej
                        belluardzie?</p>
                    <p>— Otóż nie ujrzą! — pomyślał Skrzetuski i pierś napełniła mu się błogiem
                        uczuciem ocalenia. — Nie ujrzą, nie ujrzą! — powtórzył kilkakrotnie. — Mało
                        zrobiłem drogi, ale trzeba ją było zrobić. Bóg mi pomoże i dalej.</p>
                    <p>Tu zobaczył się już oczyma imaginacyi za taborami — w lasach, za którymi
                        stoją wojska królewskie: pospolite ruszenie z całego kraju, husarye,
                        piechoty, regimenta cudzoziemskie — ziemia aż jęczy pod ciężarem ludzi, koni
                        i armat, a między tem mrowiem sam Król Jegomość...</p>
                    <p>Potem ujrzał bitwę niezmierną, rozbite tabory — księcia z całą jazdą,
                        lecącego po stosach trupów, powitanie się wojsk...</p>
                    <p>Oczy bolące i popuchłe przymykały mu się pod nadmiarem światła, a głowa
                        chyliła się pod nadmiarem myśli. Poczynała go ogarniać jakaś błoga niemoc,
                        wreszcie wyciągnął się całą swą długością i usnął.</p>
                    <p>Trzciny szumiały. Słońce wytoczyło się wysoko na niebo i ogrzewało gorącem
                        spojrzeniem rycerza, suszyło na nim ubiór — on spał twardo, bez ruchu. Ktoby
                        go spostrzegł tak leżącego na kępie, z okrwawioną twarzą, <pb n="183"/>tenby
                        sądził, że to leży trup, który wyrzuciła woda. Mijały godziny, on spał
                        ciągle. Słońce dobiegło zenitu i poczęło schodzić na drugą stronę nieba, on
                        spał jeszcze. Rozbudził go dopiero kwik przeraźliwy koni, gryzących się na
                        łące, i głośne wołanie koniuchów, smagających batami tabunne ogiery.</p>
                    <p>Przetarł oczy; spojrzał, przypomniał sobie gdzie jest. Spojrzał w górę: na
                        czerwonem od niedogasłych blasków zachodu niebie migotały gwiazdy — przespał
                        cały dzień.</p>
                    <p>Skrzetuski nie czuł się wypoczętym, ani silniejszym, owszem, bolały go
                        wszystkie kości. Lecz pomyślał, że właśnie nowy trud przywróci mu rzeźkość
                        ciała — i spuściwszy nogi w wodę, bezzwłocznie ruszył w dalszą drogę.</p>
                    <p>Szedł teraz tuż przy trzcinach, czystą wodą, by szelestem nie zwrócić uwagi
                        pasących na brzegach koniuchów. Ostatnie blaski zgasły i było dość ciemno,
                        bo księżyc jeszcze się nie ukazał z poza lasów. Woda była tak głęboka, że
                        Skrzetuski tracił miejscami grunt pod nogami i musiał płynąć, co
                        przychodziło mu ciężko, bo był w ubraniu i płynął pod bieg, który jakkolwiek
                        leniwy, pchał go jednak nazad ku stawom. Ale za to najbystrzejsze oczy
                        tatarskie nie mogły dostrzedz tej głowy, posuwającej się wzdłuż ciemnej
                        ściany trzcin. Posuwał się więc dość śmiało, chwilami płynąc, a po większej
                        części brodząc po pas i po pachy, aż wreszcie dotarł do miejsca, z którego
                        oczy jego ujrzały po obu stronach rzeki tysiące i tysiące świateł.</p>
                    <p>— To tabory — pomyślał — teraz Boże dopomóż!</p>
                    <p>I słuchał.</p>
                    <p>Gwar zmieszanych głosów dochodził do jego uszu. <pb n="184"/>Tak, były to
                        tabory. Po lewym brzegu rzeki, idąc z jej biegiem, stał obóz kozacki ze
                        swoimi tysiącami wozów, namiotów — po prawym kosz tatarski — oba gwarne,
                        hałaśliwe, pełne ludzkiego rozhoworu, dzikich dźwięków bębnów i piszczałek,
                        ryku bydła, wielbłądów, rżenia koni, okrzyków. Rzeka przedzielała je,
                        stanowiąc zarazem przeszkodę dla kłótni i zabójstw, bo Tatarzy nie mogli
                        spokojnie stać obok kozaków. Była też w tem miejscu szersza, a może
                        rozkopano ją umyślnie. Ale z jednej strony wozy, z drugiej trzcinowe szałasy
                        dochodziły, miarkując po ogniach, o kilkadziesiąt kroków od brzegów — nad
                        samą zaś wodą stały zapewne straże.</p>
                    <p>Trzcina i sitowia rzedły — widocznie naprzeciw obozowisk były szczyrkowate
                        brzegi. Skrzetuski posunął się jeszcze kilkadziesiąt kroków — i zatrzymał
                        się. Jakaś potęga i groza szły ku niemu od tych mrowisk.</p>
                    <p>W tej chwili wydało mu się, że cała czujność i zaciekłość tych tysięcy istot
                        ludzkich zwrócona jest ku niemu i czuł wobec nich zupełną niemoc, zupełną
                        bezbronność. Był sam jeden.</p>
                    <p>— Nikt tędy nie przejdzie! — pomyślał.</p>
                    <p>Lecz posunął się jeszcze naprzód, bo ciągnęła go jakaś niepohamowana, bolesna
                        ciekawość. Chciał bliżej spojrzeć na tę straszliwą potęgę.</p>
                    <p>Nagle stanął. Las trzcin kończył się, jakby nożem ucięty. Może też i wycięto
                        je na szałasy. Dalej czysta fala czerwieniła się krwawo od przeglądających
                        się w niej ognisk.</p>
                    <p>Dwa wielkie i jasne płomienie paliły się tuż nad brzegami. Przy jednym stał
                        Tatar na koniu, przy drugim mołojec z długą spisą w ręku. Oba patrzyli na
                            <pb n="185"/>siebie i na wodę. W dali widać było innych, tak samo
                        stojących na straży i patrzących.</p>
                    <p>Blaski płomieni rzucały jakoby ognisty most przez rzekę. Pod brzegami widać
                        było szeregi małych łódek, używanych do straży na stawie.</p>
                    <p>— Niepodobieństwo! — mruknął Skrzetuski.</p>
                    <p>I nagle chwyciła go rozpacz. Ani iść naprzód, ani się wracać! Oto doba
                        ubiegała, jak tłukł się po błotach i bajorach, oddychał zgniłem powietrzem i
                        mókł w wodzie na to tylko, by dotarłszy do tych właśnie taborów, przez które
                        przejść się podjął, poznać, że to jest niepodobieństwem.</p>
                    <p>Lecz i powrót był niepodobieństwem; rycerz wiedział, że może znajdzie dość
                        sił, by wlec się naprzód — nie znajdzie, by się cofać. W rozpaczy jego była
                        zarazem głucha wściekłość; w pierwszej chwili chciał wyjść z wody, zdławić
                        straż, potem rzucić się na tłumy i zginąć.</p>
                    <p>Wiatr znowu zaszumiał dziwnym szeptem po trzcinach, przynosząc zarazem głos
                        dzwonów ze Zbaraża. Skrzetuski począł modlić się żarliwie i bił się w
                        piersi, i wzywał ratunku niebios z siłą i rozpaczliwą wiarą tonącego; — on
                        modlił się, a kosz i tabor huczały złowrogo, jakby w odpowiedzi na modlitwę
                        — czarne i czerwone od ognia postacie snuły się, jak stada czortów po piekle
                        — straże stały nieruchomie — rzeka płynęła krwawą wodą.</p>
                    <p>— Ognie pogaszą, gdy noc głucha nastanie — rzekł sobie Skrzetuski i
                        czekał.</p>
                    <p>Upłynęła jedna godzina i druga. Gwar zmniejszał się, ogniska istotnie poczęły
                        zwolna przygasać — prócz dwóch strażniczych, które płonęły coraz
                        silniej.</p>
                    <pb n="186"/>
                    <p>Straże zmieniały się — i widocznem było, że tak będą stać aż do rana.</p>
                    <p>Skrzetuskiemu przeszło przez myśl, że może zdoła łatwiej w dzień się
                        prześlizgnąć — lecz wnet rozstał się z tą myślą. W dzień brano wodę, pojono
                        bydło, kąpano się — rzeka musiała być pełna ludzi.</p>
                    <p>Nagle wzrok Skrzetuskiego padł na czółna. Po obu brzegach stało ich po
                        kilkadziesiąt w szeregu, a ze strony tatarskiej sitowia dochodziły aż do
                        pierwszych.</p>
                    <p>Skrzetuski zanurzył się po szyję w wodę i począł posuwać się zwolna ku nim,
                        mając oczy utkwione, jak w tęczę, w tatarskiego strażnika.</p>
                    <p>Po upływie pół godziny był tuż tuż pierwszej łódki. Plan jego był prosty.
                        Zadarte tyły czółen wznosiły się nad wodę, tworząc nad nią rodzaj
                        sklepienia, przez które głowa ludzka mogła się z łatwością przecisnąć.
                        Jeżeli wszystkie czółna stały bokiem do boku tuż obok siebie, strażnik
                        tatarski nie mógł zobaczyć przesuwającej się pod niemi głowy; więcej
                        niebezpieczny był kozacki — ale i ten mógł nie dojrzeć, bo pod czółnami,
                        mimo przeciwległego ognia, panował mrok. Zresztą nie było innej drogi.</p>
                    <p>Skrzetuski nie wahał się dłużej i wkrótce znalazł się pod tyłami czółen.</p>
                    <p>Lazł na czworakach, a raczej czołgał się, bo woda była płytka. Był tak blizko
                        stojącego na brzegu Tatara, że słyszał parskanie jego konia. Zatrzymał się
                        przez chwilę i słuchał. Czółna na szczęście były zestosowane bokami. Oczy
                        miał teraz utkwione w kozackiego strażnika, którego widział jak na dłoni.
                        Ale ten patrzył w kosz tatarski. Rycerz minął z piętnaście czółen, gdy nagle
                        usłyszał tuż nad brzegiem kroki <pb n="187"/>i głosy ludzkie. Przyczaił się
                        natychmiast i słuchał. W podróżach do Krymu nauczył się po tatarsku — i
                        teraz dreszcz przebiegł go po całem ciele, gdy usłyszał słowa rozkazu:</p>
                    <p>— Siadać i jechać!</p>
                    <p>Skrzetuskiemu zrobiło się gorąco, chociaż był w wodzie. Jeżeli jadący siądą w
                        to czółno, pod którem w tej chwili się ukrywa, to zginął, jeżeli siądą w
                        które ze stojących na przedzie, to także zginął, bo pozostanie puste,
                        oświecone miejsce.</p>
                    <p>Każda sekunda wydała mu się godziną. Wtem kroki zadudniały w deski — Tatarzy
                        siedli w czwarte lub piąte czółno tuż za nim — zepchnęli je i poczęli płynąć
                        w kierunku stawu.</p>
                    <p>Lecz czynność ta zwróciła na czółna oczy kozackiego strażnika. Skrzetuski
                        przez jakie pół godziny ani drgnął. Dopiero gdy straż zmieniono, począł
                        posuwać się dalej.</p>
                    <p>W ten sposób dotarł do końca czółen. Za ostatniem zaczynały się znów sitowia,
                        a dalej trzciny. Dostawszy się do nich, rycerz, zziajany, spotniały, padł na
                        kolana i dziękował Bogu całem sercem.</p>
                    <p>Posuwał się teraz nieco śmielej, korzystając ze wszystkich powiewów, które
                        napełniały szumem brzegi. Od czasu do czasu oglądał się za siebie. Ognie
                        strażnicze zaczęły się oddalać, przesłaniać, migotać, słabnąć. Smugi trzcin
                        i sitowia stawały się coraz czarniejsze, gęstsze, bo brzegi były bagnistsze.
                        Straże nie mogły stać blizko — gwar obozowiska słabnął. Jakaś nadludzka siła
                        skrzepiła członki rycerza. Darł się przez trzciny, kępy, zapadał w błota,
                        topił się, płynął i podnosił się znowu. Nie śmiał jeszcze wyjść na brzeg —
                        ale prawie czuł się <pb n="188"/>już ocalony. Sam nie umiał sobie zdać
                        sprawy, jak długo tak szedł, brnął, ale gdy znów obejrzał się — ognie
                        strażnicze wydawały się jakby punkciki świecące w dali. Po kilkuset krokach
                        znikły zupełnie. Księżyc zeszedł; naokoło była cisza. Wtem szum się ozwał
                        większy i poważniejszy, niż szum trzcin. Skrzetuski omal nie krzyknął z
                        radości: las był z obu stron rzeki.</p>
                    <p>Wówczas skierował się ku brzegom i wychynął z trzcin. Bór sosnowy zaczynał
                        się tuż za sitowiem i trzcinami. Zapach żywicy doszedł do jego nozdrzy.
                        Gdzieniegdzie w czarnych głębiach świeciły jak srebro paprocie.</p>
                    <p>Rycerz po raz drugi upadł na kolana i ziemię całował w modlitwie.</p>
                    <p>Był ocalony.</p>
                    <p>Potem zagłębił się w ciemność leśną, pytając samego siebie, dokąd ma iść? —
                        gdzie go zaprowadzą te lasy, gdzie jest król i wojsko?</p>
                    <p>Droga nie była skończona — nie była łatwa ani bezpieczna — ale gdy pomyślał,
                        że wydostał się ze Zbaraża, że przekradł się przez straże, błota, i tabory i
                        pół milionowe blizko zastępy nieprzyjaciół — wtedy wydawało mu się, że
                        wszystkie niebezpieczeństwa przeminęły — że ten bór, to gościniec jasny,
                        który poprowadzi go wprost do królewskiego majestatu.</p>
                    <p>I szedł ten nędzarz zgłodniały, zziębnięty, mokry, uwalany we własnej krwi, w
                        czerwonej rudzie i czarnem błocie — z radością w sercu, z nadzieją, że
                        wkrótce inaczej, potężniej wróci do Zbaraża.</p>
                    <p>— Już nie zostaniecie w głodzie i bez nadziei — myślał o druhach w Zbarażu —
                        bo króla sprowadzę!</p>
                    <pb n="189"/>
                    <p>I cieszyło się to serce rycerskie blizkim ratunkiem dla księcia, dla
                        regimentarzy, dla wojska, dla Wołodyjowskiego, i Zagłoby i wszystkich tych
                        bohaterów, zamkniętych w zbarazkim okopie.</p>
                    <p>Głębie leśne otwierały się przed nim i osłaniały go cieniem.</p>
                </div>
                <pb n="190"/>
                <div type="chapter">
                    <head>ROZDZIAŁ VII.</head>
                    <p>We dworze toporowskim, w bawialnej komnacie siedziało wieczorem trzech panów,
                        zamkniętych na tajemnej rozmowie. Kilka świec jarzących paliło się na stole
                        pokrytym kartami, przedstawiającemi okolicę, obok nich leżał wysoki kapelusz
                        z czamem piórem, perspektywa, szpada z perłową rękojeścią, na którą
                        narzucona była koronkowa chustka, i para łosiowych rękawiczek. Za stołem, w
                        wysokiem poręczowem krześle siedział człowiek, mający lat około
                        czterdziestu, dość drobny i szczupły, ale silnie zbudowany. Twarz miał
                        śniadą, żółtawą, zmęczoną, czarne oczy i takąż szwedzką perukę, z długimi
                        lokami, spadającymi na plecy i ramiona. Rzadki, czarny wąs, zaczesany przy
                        końcach ku górze, zdobił jego górną wargę, dolna zaś, wraz z brodą,
                        wystawała silnie naprzód, nadając całej fizyognomii charakterystyczny rys
                        lwiej odwagi, dumy i uporu. Nie była to twarz piękna, ale wysoce
                        niepospolita. Wyraz zmysłowy, oznaczający skłonność do uciech, łączył się w
                        niej w dziwny sposób z pewną senną martwotą i chłodem. Oczy były jakby
                        przygasłe, ale odgadywałeś łatwo, że w chwili uniesienia, wesołości lub
                        gniewu mogły rzucać błyskawice, które nie każdy wzrok zdołałby wytrzymać.
                        Jednocześnie zaś malowała się w nich dobroć i łagodność.</p>
                    <pb n="191"/>
                    <p>Czarny ubiór, złożony z atłasowego kaftana i koronkowej kryzy, z pod której
                        wyglądał złoty łańcuch, podnosił dystynkcyą tej niezwykłej postaci. Wogóle,
                        mimo smutku i trosk widocznych w licu i postawie, było w niej coś
                        majestatycznego. Jakoż był to sam król, Jan Kazimierz Waza, niespełna od
                        roku następca po bracie Władysławie.</p>
                    <p>Nieco za nim, w półcieniu, siedział Hieronim Radziejowski, starosta
                        łomżyński, człowiek nizki, gruby, rumiany, z tłustą i bezczelną twarzą
                        dworaka, a naprzeciwko, za stołem trzeci pan, wsparty na łokciu, patrzył w
                        karty przedstawiające okolice, podnosząc od czasu do czasu wzrok na
                        króla.</p>
                    <p>Oblicze jego, miało w sobie mniej majestatu, ale prawie więcej jeszcze
                        urzędowej godności, niż królewskie. Była to poorana troskami i myślą,
                        chłodna i rozumna twarz męża stanu, której surowość nie psuła nadzwyczajnej
                        piękności. Oczy miał błękitne, przenikliwe, cerę mimo wieku delikatną;
                        polski wspaniały strój, szwedzka strzyżona broda i wysoki chochoł nad
                        czołem, dodawały jeszcze jego regularnym, jakby z kamienia wykutym rysom,
                        senatorskiej powagi.</p>
                    <p>Był to Jerzy Ossoliński, kanclerz koronny i książę rzymskiego państwa, mówca
                        i dyplomata, podziwiany przez dwory europejskie, sławny przeciwnik Jeremiego
                        Wiśniowieckiego.</p>
                    <p>Nadzwyczajne jego zdolności wcześnie zwróciły nań uwagę poprzednich panowań i
                        wcześnie wyniosły go do najwyższych urzędów, na mocy których sterował całą
                        nawą państwową — w obecnej chwili blizką ostatecznego rozbicia.</p>
                    <p>A jednak kanclerz był jakby stworzony na sternika <pb n="192"/>takiej nawy.
                        Pracowity, wytrwały, rozumny, patrzący w dalszą przyszłość, obrachowywujący
                        na długie lata, wiódłby każde inne państwo, z wyjątkiem Rzeczypospolitej, do
                        bezpiecznej przystani, pewną i spokojną ręką; — każdemu innemu zapewniłby
                        siłę wewnętrzną i długie lata potęgi... gdyby tylko był samowładnym
                        ministrem takiego naprzykład monarchy, jak król francuski lub
                        hiszpański.</p>
                    <p>Wychowany poza granicami kraju, wpatrzony w obce wzory, mimo całej wrodzonej
                        bystrości i rozumu, mimo długoletniej praktyki, nie mógł przywyknąć do
                        bezsilności rządu w Rzeczypospolitej i nie nauczył się z nią przez całe
                        życie rachować, chociaż to była skała, o którą rozbiły się wszystkie jego
                        plany, zamiary, usiłowania — choć z jej przyczyny, teraz już widział w
                        przyszłości przepaść i ruinę, a później umierał z rozpaczą w sercu.</p>
                    <p>Był to genialny teoretyk, który nie umiał być genialnym praktykiem — i wpadł
                        w koło błędne bez wyjścia. Wpatrzony w jakąś myśl, mającą wydać owoce w
                        przyszłości, szedł ku niej z uporem fanatyka, nie bacząc, że ta myśl, w
                        teoryi zbawienna, może wobec istniejącego stanu rzeczy wydać w praktyce
                        straszliwe klęski.</p>
                    <p>Chcąc wzmocnić rząd i państwo, rozpętał straszliwy żywioł kozacki, nie
                        przewidziawszy, że burza zwróci się nietylko przeciw szlachcie, magnackim
                        latyfundyom, nadużyciom, swawoli szlacheckiej, ale przeciw najrdzenniejszym
                        interesom samego państwa.</p>
                    <p>Wstał ze stepów Chmielnicki i urósł w olbrzyma. Na Rzeczpospolitą zwaliły się
                        klęski Żółtych wód, Korsunia, Piławiec. Na pierwszym kroku tenże Chmielnicki
                        połączył się z wrogą, krymską potęgą. Grom padał za <pb n="193"/>gromem —
                        pozostawała tylko wojna i wojna. Straszliwy żywioł należało przedewszystkiem
                        zgnieść, by módz w przyszłości z niego korzystać — a kanclerz, zapatrzony w
                        swą myśl, jeszcze paktował i zwłóczył — i wierzył jeszcze — nawet
                        Chmielnickiemu!</p>
                    <p>Siła rzeczy zdruzgotała jego teorye; z każdym dniem okazywało się jaśniej, że
                        skutki usiłowań kanclerskich są wprost oczekiwanym przeciwne — aż wreszcie
                        przyszedł Zbaraż i stwierdził to najdowodniej.</p>
                    <p>Kanclerz upadał pod brzemieniem zgryzot, goryczy i nienawiści
                        powszechnej.</p>
                    <p>Więc czynił tak, jak czynią w dniach niepowodzeń i klęsk ludzie, u których
                        wiara w siebie jest silniejszą nad wszelkie klęski: szukał winnych.</p>
                    <p>Winną była cała Rzeczpospolita i wszystkie stany, jej przeszłość i ustrój
                        państwowy, ale, kto z obawy by skała, leżąca na skłonie góry, nie runęła w
                        przepaść, pragnie ją wtoczyć na wierzch, a nie policzy się z siłami, ten
                        przyśpieszy tylko jej upadek. Kanclerz uczynił więcej i gorzej, bo do pomocy
                        wezwał rwący, straszliwy potok kozaczy, nie bacząc, że pęd jego może tylko
                        podmulić i powyrywać grunt, na którym skała spoczywa.</p>
                    <p>Więc gdy on szukał winnych — wzajem i na niego zwracały się wszystkie oczy,
                        jako na sprawcę wojny, klęsk i nieszczęść.</p>
                    <p>Ale król wierzył w niego jeszcze i wierzył tembardziej, że głos powszechny,
                        nie oszczędzając powagi majestatu — obwiniał i jego samego, na równi z
                        kanclerzem.</p>
                    <p>Siedzieli więc w Toporowie, strapieni i smutni, nie wiedząc dobrze, co im
                        począć należy, bo przy królu było tylko dwadzieścia pięć tysięcy wojska.
                        Wici rozesłano <pb n="194"/>za późno i zaledwie część pospolitego ruszenia
                        ściągnęła do tego czasu. Kto był przyczyną tej zwłoki i czy nie była ona
                        jednym więcej błędem upartej polityki kanclerza — tajemnica zaginęła między
                        królem i ministrem — dość, że w tej chwili czuli się obaj bezbronni wobec
                        potęgi Chmielnickiego.</p>
                    <p>Co ważniejsza jeszcze: nie mieli dokładnych o nim wieści. W obozie królewskim
                        nie wiedziano dotąd, czy chan z całą potęgą znajduje się przy Chmielnickim,
                        czy też towarzyszy tylko kozakom Tuhaj-bej z kilkoma tysiącami ordy. Było to
                        pytanie tak ważne, jak śmierć lub życie. Z samym Chmielnickim mógłby w
                        ostateczności król popróbować szczęścia, choć i buntowniczy hetman dziesięć
                        razy większą siłą rozporządzał. Urok imienia królewskiego znaczył dla
                        kozaków wiele — więcej może niż tłumy pospolitego ruszenia niesfornej i
                        niewyćwiczonej szlachty — ale jeżeli i chan był obecny, mierzyć się z taką
                        przemocą było niepodobieństwem.</p>
                    <p>Tymczasem były najrozmaitsze o tem wieści, a nikt nic nie wiedział dokładnie.
                        Przezorny Chmielnicki skupił się, nie wypuścił ani jednego oddziału
                        mołojców, ani zagonika Tatarów umyślnie, aby król nie mógł dostać języka.
                        Buntowniczy hetman inny miał zamiar — oto zamknąć częścią swych sił konający
                        już Zbaraż, a samemu zjawić się niespodzianie, z całą potęgą tatarską i
                        kozacką, przed królem — otoczyć go wraz z wojskiem i wydać w ręce chana.</p>
                    <p>Więc nie bez powodu chmura okryła teraz twarz królewską, bo niemasz większej
                        dla majestatu boleści, jak poczucie niemocy. Jan Kazimierz wsparł się
                        bezwładnie o grzbiet krzesła, rękę rzucił na stół i rzekł ukazując na
                        karty:</p>
                    <pb n="195"/>
                    <p>— Na nic to, na nic! Języków mi dostańcie.</p>
                    <p>— Niczego i ja więcej sobie nie życzę — odparł Ossoliński.</p>
                    <p>— Czy podjazdy wróciły?</p>
                    <p>— Wróciły, ale nic nie przywiozły.</p>
                    <p>— Ani jednego jeńca?</p>
                    <p>— Tylko chłopów okolicznych, którzy nic nie wiedzą.</p>
                    <p>— A pan Pełka wrócił? To przecie sławny zagończyk.</p>
                    <p>— Miłościwy królu! — ozwał się z za krzesła starosta łomżyński — pan Pełka
                        nie wrócił i nie wróci, bo poległ.</p>
                    <p>Nastała chwila milczenia. Król utkwił posępny wzrok w płonące świece i począł
                        bębnić palcami po stole.</p>
                    <p>— Nie macieże żadnej rady? — rzekł wreszcie.</p>
                    <p>— Czekać! — rzekł poważnie kanclerz.</p>
                    <p>Czoło Jana Kazimierza pokryło się zmarszczkami.</p>
                    <p>— Czekać? — powtórzył — a tam Wiśniowiecki i regimentarze zgorzeją pod
                        Zbarażem!</p>
                    <p>— Jeszcze czas jakiś wytrzymają — rzekł niedbale Radziejowski.</p>
                    <p>— Milczałbyś, mości starosto, gdy nie masz nic dobrego do powiedzenia.</p>
                    <p>— Właśnie, Miłościwy Panie, że mam radę.</p>
                    <p>— Jaką?</p>
                    <p>— Posłać kogo, niby dla układów z Chmielnickim, pod Zbaraż. Poseł przekona
                        się, czy chan jest własną osobą i z powrotem powie.</p>
                    <p>— Nie może być — rzekł król. — Teraz, gdyśmy Chmielnickiego za buntownika
                        ogłosili, i cenę nałożyli na jego głowę i buławę nad Zaporożem Zabuskiemu
                            <pb n="196"/>oddali, nie przystoi naszej powadze wchodzić z Chmielnickim
                        w rokowania.</p>
                    <p>— To do chana wysłać — odrzekł starosta.</p>
                    <p>Król zwrócił pytający wzrok na kanclerza, który podniósł nań swe błękitne,
                        surowe źrenice i po chwili namysłu ozwał się:</p>
                    <p>— Rada byłaby dobra, ale Chmielnicki bez żadnej wątpliwości posła zatrzyma —
                        i dlatego na nic się to nie przydało.</p>
                    <p>Jan Kazimierz machnął ręką.</p>
                    <p>— Widzimy — rzekł zwolna — że nie macie żadnego sposobu — tedy ja wam mój
                        powiem. Oto każę trąbić wsiadanego i ruszę z całem wojskiem pod Zbaraż.
                        Niechże się dzieje wola Boża! Tam się dowiemy, czy chan jest, czy go
                        niema.</p>
                    <p>Kanclerz znał niczem niepowstrzymaną odwagę króla i nie wątpił, że to uczynić
                        gotów. Z drugiej strony wiedział z doświadczenia, iż gdy król coś zamierzy i
                        zatnie się w przedsięwzięciu, tedy żadne odmowy nie pomogą. Więc nie
                        sprzeciwiał się od razu, pochwalił nawet myśl, ale odradzał pośpiech:
                        przekładał królowi, że można to uczynić jutro lub pojutrze — a tymczasem
                        mogą nadejść pomyślne nowiny. Każdy dzień będzie powiększał rozprzężenie
                        między czernią, znękaną klęskami pod Zbarażem i wieścią o zbliżaniu się
                        królewskiem. Bunt może stopnieć od promieni majestatu, jak śnieg od promieni
                        słonecznych — ale trzeba mu dać czas. Król zaś nosi w sobie ocalenie całej
                        Rzeczypospolitej i pod odpowiedzialnością wobec Boga i potomności nie
                        powinien się narażać, tem bardziej, że w razie nieszczęścia, wojska
                        zbaraskie byłyby właśnie zgubione bez ratunku.</p>
                    <p>— Róbcie co chcecie, bylem miał języka na jutro.</p>
                    <pb n="197"/>
                    <p>I znów nastała chwila milczenia. W oknie stanął ogromny złoty księżyc, ale w
                        komnacie pociemniało, bo grzyby urosły na knotach świec.</p>
                    <p>— Która godzina? — pytał król.</p>
                    <p>— Północ blizko — odrzekł Radziejowski.</p>
                    <p>— Nie będę spał tej nocy. Obóz objadę, a wy jedźcie ze mną. Gdzie Ubald i
                        Arciszewski?</p>
                    <p>— W obozie. Pójdę rzec, by konie podano — odpowiedział starosta.</p>
                    <p>I zbliżył się ku drzwiom; wtem, w sieni, uczynił się jakiś ruch, słychać było
                        przez chwilę żywą rozmowę, odgłos pośpiesznych kroków, wreszcie drzwi
                        otworzyły się na rozcież i wpadł zdyszany Tyzenhauz, rękodajny dworzanin
                        królewski.</p>
                    <p>— Miłościwy królu! — zawołał — przybył towarzysz ze Zbaraża!!</p>
                    <p>Król zerwał się z krzesła, kanclerz powstał również i obydwom wyrwał się z
                        ust okrzyk:</p>
                    <p>— Nie może być!!</p>
                    <p>— Tak jest! stoi w sieniach.</p>
                    <p>— Dawaj go sam! — zawołał król, klasnąwszy w dłonie. — Niech umorzy frasunek.
                        Dawaj go sam, na Matkę Najświętszą!</p>
                    <p>Tyzenhauz zniknął w drzwiach i po chwili, zamiast niego, pojawiła się w nich
                        jakaś wysoka, nieznana postać.</p>
                    <p>— Bliżej, mości panie! — wołał król — bliżej! Radzi cię widzimy!</p>
                    <p>Towarzysz przysunął się aż do stołu i na jego widok król, kanclerz i starosta
                        łomżyński cofnęli się w zdumieniu. Przed nimi stał jakiś straszny człowiek,
                        a raczej widmo; łachmany, podarte na strzępki, zaledwie okrywały jego
                        wychudłe ciało; twarz miał siną, umazaną <pb n="198"/>błotem i krwią; oczy
                        płonące gorączkowem światłem, czarna rozczochrana broda spadała mu na
                        piersi, zapach trupi rozchodził się od niego naokoło, a nogi tak drżały pod
                        nim, że musiał się o stół wesprzeć.</p>
                    <p>Król i dwaj panowie patrzyli na niego szeroko otworzonemi oczyma. W tej
                        chwili drzwi otworzyły się i weszła churma dygnitarzy wojskowych i
                        cywilnych: generałowie Ubald, Arciszewski, podkanclerzy litewski Sapieha,
                        starosta rzeczycki, pan sandomierski. Wszyscy, stanąwszy za królem, patrzyli
                        na przybysza — król zaś rzekł:</p>
                    <p>— Ktoś ty?</p>
                    <p>Nędzarz otworzył usta, chciał mówić, ale skurcz chwycił go za szczękę, broda
                        zaczęła mu drgać i zdołał wyszeptać tylko:</p>
                    <p>— Ze... Zbaraża!</p>
                    <p>— Wina mu dajcie! — rzekł jakiś głos.</p>
                    <p>Podano w mgnieniu oka napełniony kubek — przybysz wypił go z wysileniem.
                        Przez ten czas kanclerz zrzucił z siebie delią i okrył nią jego ramiona.</p>
                    <p>— Możesz teraz mówić? — pytał po niejakim czasie król</p>
                    <p>— Mogę — odpowiedział pewniejszym głosem rycerz.</p>
                    <p>— Ktoś jest?</p>
                    <p>— Jan Skrzetuski... porucznik husarski...</p>
                    <p>— W czyjej służbie?</p>
                    <p>— Wojewody ruskiego.</p>
                    <p>Szmer rozszedł się po sali.</p>
                    <p>— Co słychać u was? co słychać? — pytał gorączkowo król.</p>
                    <p>— Nędza... głód... jedna mogiła...</p>
                    <pb n="199"/>
                    <p>Król zasłonił oczy.</p>
                    <p>— Jezusie Nazareński! Jezusie Nazareński! — mówił cichym głosem.</p>
                    <p>Po chwili znów spytał:</p>
                    <p>— Długo się możecie trzymać?</p>
                    <p>— Prochów brak. Nieprzyjaciel w wałach...</p>
                    <p>— Siła go?</p>
                    <p>— Chmielnicki... Chan ze wszystkiemi ordami.</p>
                    <p>— Chan jest?</p>
                    <p>— Tak...</p>
                    <p>Nastało głuche milczenie. Obecni spoglądali po sobie — niepewność odmalowała
                        się na wszystkich twarzach.</p>
                    <p>— Jakżeście mogli wytrzymać? — spytał kanclerz z akcentem wątpliwości.</p>
                    <p>Na te słowa Skrzetuski podniósł głowę, jakby nowa wstąpiła weń siła,
                        błyskawica dumy przebiegła mu przez twarz i odrzekł nadspodziewanie silnym
                        głosem:</p>
                    <p>— Dwadzieścia szturmów odpartych, szesnaście bitew w polu wygranych,
                        siedmdziesiąt pięć wycieczek...</p>
                    <p>I znowu nastało milczenie.</p>
                    <p>Wtem król wyprostował się, wstrząsnął peruką, jak lew grzywą, na żółtawą
                        twarz wystąpiły mu rumieńce, a oczy płomieniały.</p>
                    <p>— Na Boga! — krzyknął — dosyć mi tych rad, tego stania, tej zwłoki! Jest
                        chan, czy go niema, przyszło, pospolite ruszenie, czy nie przyszło, na Boga!
                        dosyć mi tego! Dziś jeszcze ruszamy pod Zbaraż!</p>
                    <p>— Pod Zbaraż! pod Zbaraż! — powtórzyło kilkanaście silnych głosów.</p>
                    <p>Twarz przybysza rozjaśniła się, jak zorza.</p>
                    <pb n="200"/>
                    <p>— Miłościwy królu i panie! — rzekł — przy tobie żyć i umierać!...</p>
                    <p>Na te słowa szlachetne serce królewskie zmiękło jak wosk, i nie zważając na
                        wstrętną postać rycerza, pan ścisnął mu głowę rękoma i rzekł:</p>
                    <p>— Milszyś mi, niżeli inni w atłasach. Na Matkę Najświętszą, mniejszych
                        starostwami nagradzają — jakoż nie będzie to bez nagrody, coś uczynił. Nie
                        przecz! dłużnikiem ci jestem!</p>
                    <p>A inni zaraz poczęli wykrzykiwać za królem:</p>
                    <p>— Nie było jeszcze większego rycerza!</p>
                    <p>— Ten jest i między zbaraskimi najprzedniejszy!</p>
                    <p>— Nieśmiertelnąś chwałę pozyskał!</p>
                    <p>— Jakżeś to się przez kozaków i Tatarów przedarł?...</p>
                    <p>— W błotach się ukrywałem, w trzcinach, lasami szedłem... błądziłem... nie
                        jadłem.</p>
                    <p>— Jeść mu dajcie! — krzyknął król.</p>
                    <p>— Jeść! — powtórzyli inni.</p>
                    <p>— Okryć go!</p>
                    <p>— Niech ci jutro konia i szaty dadzą — rzekł znowu król. — Na niczem ci
                        zbywać nie będzie.</p>
                    <p>Wszyscy prześcigali się, za przykładem króla, w pochwałach dla rycerza. Wnet
                        poczęto go znowu zarzucać pytaniami, na które z największą trudnością
                        odpowiadał, bo osłabienie ogarniało go coraz większe i ledwie już na wpół
                        był przytomny. Wtem przyniesiono posiłek, a zarazem wszedł ksiądz
                        Cieciszowski, kaznodzieja królewski</p>
                    <p>Rozstąpili mu się dygnitarze, bo był to ksiądz wielce uczony, poważany i
                        słowo jego prawie więcej jeszcze znaczyło u króla, niż kanclerskie, a z
                        ambony wypowiadał, bywało, takie rzeczy, których i na sejmie <pb n="201"
                        />nie bardzo kto śmiał poruszyć. Otoczono go tedy i poczęto rozpowiadać, że
                        oto przyszedł towarzysz ze Zbaraża, że tam książę, lubo w głodzie i mizeryi,
                        gromi jeszcze chana, który jest obecny własną osobą, i Chmielnickiego, który
                        przez cały zeszły rok tylu ludzi nie utracił, ilu pod Zbarażem — nakoniec,
                        że król chce ruszać na odsiecz, choćby mu z całem wojskiem zgorzeć
                        przyszło.</p>
                    <p>Ksiądz słuchał w milczeniu, poruszając wargami i spoglądając co chwila na
                        wynędzniałego rycerza, który jadł przez ten czas, bo mu król nie kazał
                        zważać na swą obecność i sam go jeszcze pilnował, a od czasu do czasu
                        przepijał do niego z małego srebrnego kusztyczka.</p>
                    <p>— A jakże się zowie ów towarzysz? — spytał wreszcie ksiądz.</p>
                    <p>— Skrzetuski.</p>
                    <p>— Czy nie Jan?</p>
                    <p>— Tak jest.</p>
                    <p>— Porucznik księcia wojewody ruskiego?</p>
                    <p>— Tak jest.</p>
                    <p>Ksiądz wzniósł pomarszczoną twarz w górę i znów modlić się począł, a potem
                        rzekł:</p>
                    <p>— Chwalmy imię Pana, bo niezbadane są drogi, któremi człowieka do
                        szczęśliwości i spokoju prowadzi, Amen. Ja tego towarzysza znam.</p>
                    <p>Skrzetuski dosłyszał i mimowoli zwrócił oczy na twarz księdza — ale twarz,
                        postać i głos obce mu były zupełnie.</p>
                    <p>— Więc waszmość to jeden z całego wojska podjąłeś się przejść przez obozy
                        nieprzyjacielskie? — spytał go ksiądz.</p>
                    <pb n="202"/>
                    <p>— Poszedł przedemną towarzysz zacny, ale zginął — odpowiedział
                        Skrzetuski.</p>
                    <p>— Tem większa twoja zasługa, żeś się potem iść ważył. Miarkuję po twojej
                        nędzy, że straszna to musiała być droga. Bóg wejrzał na twą ofiarę, na twą
                        cnotę, na twoją młodość i przeprowadził cię.</p>
                    <p>Nagle ksiądz zwrócił się do Jana Kazimierza:</p>
                    <p>— Miłościwy królu — rzekł — więc to nieodmienne postanowienie W. Królewskiej
                        Mości iść na ratunek księciu wojewodzie ruskiemu?</p>
                    <p>— Modlitwom waszym, ojcze — odpowiedział król — poruczam ojczyznę, wojsko i
                        siebie, bo wiem, że straszna to impreza, ale już nie mogę pozwolić, aby
                        książę wojewoda zgorzał w tym nieszczęsnym okopie z takiem rycerstwem, jak
                        owo ten towarzysz, który tu jest przed nami.</p>
                    <p>— Bóg spuści wiktoryą! — zawołało kilkanaście głosów.</p>
                    <p>Ksiądz wzniósł ręce do góry i nastała cisza w sali.</p>
                    <p>— Benedico vos, in nomine Patris, et Filii et Spiritus sancti.</p>
                    <p>— Amen! — rzekł król.</p>
                    <p>— Amen! — powtórzyły wszystkie głosy.</p>
                    <p>Spokój rozlał się po stroskanej dotychczas twarzy Jana Kazimierza i tylko
                        oczy jego rzucały blask niezwykły. Między zgromadzonymi rozległ się szmer
                        rozmowy o blizkiej wyprawie, bo wielu jeszcze wątpiło, by król mógł wyruszyć
                        natychmiast, on zaś wziął ze stołu szpadę i skinął na Tyzenhauza, by mu ją
                        przypiął.</p>
                    <p>— Kiedy wasza królewska mość chcesz ruszyć? — pytał kanclerz.</p>
                    <p>— Bóg zdarzył noc pogodną — odparł król — <pb n="203"/>konie się nie
                        pogrzeją. Mości strażniku obozowy — dodał, zwracając się ku dygnitarzom —
                        każ otrąbić wsiadanego.</p>
                    <p>Strażnik ruszył natychmiast z komnaty. Kanclerz Ossoliński ozwał się z cichą
                        uwagą, że nie wszyscy gotowi i że wozy nie będą mogły ruszyć przededniem,
                        ale król odparł natychmiast:</p>
                    <p>— Komu wozy milsze od ojczyzny i majestatu, to niech zostanie.</p>
                    <p>Sala poczęła się wypróżniać. Każdy śpieszył do swej chorągwi, by ją „na nogi
                        postawić“ i do pochodu sprawić. Zostali w komnacie tylko król, kanclerz,
                        ksiądz i pan Skrzetuski z Tyzenhauzem.</p>
                    <p>— Miłościwy panie — rzekł ksiądz — czegoście się mieli dowiedzieć od tego
                        towarzysza, toście się już dowiedzieli. Trzeba mu też dać folgę, bo się
                        ledwie trzyma na nogach. Pozwólże mnie Wasza Królewska Mość wziąć go do
                        mojej kwatery i przenocować.</p>
                    <p>— Dobrze ojcze — odrzekł król. — Słuszne są żądania. Niech go Tyzenhauz i kto
                        drugi odprowadzi, bo sam już pewnie nie zajdzie. Idź, idź, towarzyszu miły,
                        nikt tu lepiej od ciebie na spoczynek nie zarobił. A pamiętaj, żem ci
                        dłużnikiem. O sobie wprzód zapomnę, nim o tobie!</p>
                    <p>Tyzenhauz chwycił Skrzetuskiego pod ramię i wyszli. W sieniach spotkali
                        starostę rzeczyckiego, który podparł z drugiej strony chwiejącego się
                        rycerza; przodem szedł ksiądz, przed nim zaś pacholik z latarnią. Ale
                        pacholik niepotrzebnie świecił, bo noc była widna, cicha, ciepła. Wielki,
                        złoty księżyc płynął jak korab nad Toporowem. Z majdanu obozowego dochodziły
                        gwar ludzki, skrzypienie wozów i odgłosy trąb, grających <pb n="204"
                        />pobudkę. Zdala przed kościołem, oświeconym blaskiem miesiąca, widać już
                        było gromady żołnierzy konnych i pieszych. We wsi konie rżały. Ze
                        skrzypieniem wozów łączył się dźwięk łańcuchów i głuchy hurkot armat — gwar
                        wzmagał się coraz bardziej.</p>
                    <p>— Ruszają już! — rzekł ksiądz.</p>
                    <p>— Pod Zbaraż... na ratunek... — wyszeptał Skrzetuski.</p>
                    <p>I niewiadomo czy z radości, czy z trudów przebytych, czy dla obojga razem,
                        zesłabł tak, że Tyzenhauz i starosta rzeczycki prawie go wlec musieli.</p>
                    <p>Tymczasem, kierując się ku plebanii, weszli między żołnierzy stojących przed
                        kościołem. Były to chorągwie sapieżyńskie i piechota Arciszewskiego.
                        Niesprawieni jeszcze do pochodu, stali żołnierze bezładnie, tłocząc się
                        miejscami i zagradzając przejście.</p>
                    <p>— Z drogi! z drogi! — wołał ksiądz.</p>
                    <p>— A kto tam szuka drogi?</p>
                    <p>— Towarzysz ze Zbaraża.</p>
                    <p>— Czołem mu! czołem! — wołały liczne głosy.</p>
                    <p>I <!-- choice>
                            <orig>rozstępowałi</orig>
                            --><corr>rozstępowali</corr><!--
                        </choice --> się zaraz, ale inni tłoczyli się jeszcze bardziej, chcąc widzieć
                        bohatera. I <!-- choice>
                            <orig>patrzyłi</orig>
                            --><corr>patrzyli</corr><!--
                        </choice --> zdumieni na tę nędzę, na tę twarz straszną, oświeconą blaskiem
                        księżyca — i szeptali do siebie zdumieni:</p>
                    <p>— Ze Zbaraża, ze Zbaraża...</p>
                    <p>Z największym trudem doprowadził ksiądz Skrzetuskiego do plebanii. Tam go,
                        wykąpanego, obmytego z błota i krwi, kazał złożyć na łóżku miejscowego
                        plebana, a sam wyszedł natychmiast do wojsk, które ruszały w pochód.</p>
                    <p>Skrzetuski był na wpół przytomny, ale gorączka nie pozwalała mu usnąć zaraz.
                        Nie wiedział już jednak <pb n="205"/>gdzie jest i co się stało. Słyszał
                        tylko gwar, tętent, skrzypienie wozów, grzmiący pochód piechoty, krzyki
                        żołnierzy, odgłos trąb — i wszystko zlało się w jego uszach w jeden ogromny
                        szum... „Wojsko idzie“ — mruknął sam do siebie... Tymczasem szum ów począł
                        się oddalać, słabieć, niknąć, topnieć... aż wreszcie cisza objęła
                        Toporów.</p>
                    <p>Wówczas zdawało się Skrzetuskiemu, że razem z łożem leci w jakąś przepaść bez
                        dna...</p>
                </div>
                <pb n="206"/>
                <div type="chapter">
                    <head>ROZDZIAŁ VIII.</head>
                    <p>Spał dni kilka, a i po przebudzeniu nie opuszczała go jeszcze zła gorączka —
                        i długo jeszcze majaczył, gadał o Zbarażu, o księciu, o staroście
                        krasnostawskim, rozmawiał z panem Michałem i z Zagłobą, krzyczał: „nie
                        tędy!“ na pana Longina Podbipiętę — o kniaziównie tylko ani razu nie
                        wspomniał. Widać było, że ta siła niezmierna, przez którą zamknął w sobie
                        raz na zawsze pamięć o niej, nie opuszcza go nawet w osłabieniu i chorobie.
                        Natomiast zdawało mu się, że widzi nad sobą pucołowatą twarz Rzędziana,
                        zupełnie jak widział ją wówczas, kiedy to książę po konstantynowskiej bitwie
                        wysłał go z chorągwiami pod Zasław, by tam wyścinał kupy swawolne, a
                        Rzędzian zjawił się niespodzianie na noclegu. I ta twarz wprowadzała zamęt
                        do jego myśli, bo mu się majaczyło, że czas stanął w swym biegu i że nic się
                        od owej pory nie zmieniło. Oto jest znowu nad Chomorem i śpi w chacie, a
                        zbudziwszy się, ruszy do Tarnopola odprowadzić chorągwie... Krzywonos,
                        pogromion pod Konstantynowem, uciekł do Chmielnickiego... Rzędzian nadjechał
                        z Huszczy i siedzi nad nim... Skrzetuski chciałby przemówić, chciałby wydać
                        polecenie pacholikowi, by kazał konie kulbaczyć — ale nie może... <pb
                            n="207"/>I znowu przychodzi mu do głowy, że nie jest nad Chomorem i że
                        przecie od tego czasu było wzięcie Baru — tu pan Skrzetuski zacina się w
                        bólu i nieszczęsna jego głowa znowu pogrąża się w ciemności. Nic już nie
                        wie, nic nie widzi — lecz po chwili z tej nocy, z tego chaosu wyłania się
                        Zbaraż... oblężenie... Więc nie jest nad Chomorem? A jednak Rzędzian siedzi
                        nad nim, pochyla się ku niemu. Przez serca wycięte w okiennicach wpada do
                        izby wiązka jasnego światła i oświeca doskonale twarz pachołka, pełną
                        troskliwości i współczucia...</p>
                    <p>— Rzędzian! — woła nagle pan Skrzetuski.</p>
                    <p>— O mój jegomość! że też już jegomość mnie poznał! — wykrzykuje pachołek i
                        przypada do nóg pańskich. — Myślałem, że już jegomość nigdy się nie
                        rozbudzi...</p>
                    <p>Nastała chwila milczenia — słychać było tylko szlochanie pachołka, który
                        wciąż ściskał nogi pańskie.</p>
                    <p>— Gdziem jest? — pyta pan Skrzetuski.</p>
                    <p>— W Toporowie... Jegomość ze Zbaraża do króla Jegomości przyszedł... Chwała
                        Bogu! chwała Bogu!</p>
                    <p>— A król gdzie jest?</p>
                    <p>— Poszedł z wojskiem na ratunek księciu wojewodzie.</p>
                    <p>Nastała znowu chwila milczenia. Łzy radości spływały ciągle po twarzy
                        Rzędziana, który po chwili zaczął powtarzać wzruszonym głosem:</p>
                    <p>— Że też ja jegomościne ciało jeszcze oglądam...</p>
                    <p>Potem wstał i otworzył okiennicę, a z nią i okno.</p>
                    <p>Poranne świeże powietrze wpadło do izby, a z niem i jasne światło dzienne. Z
                        tem światłem wróciła Skrzetuskiemu cała przytomność...</p>
                    <p>Rzędzian usiadł w nogach łóżka...</p>
                    <pb n="208"/>
                    <p>— Tom ja ze Zbaraża wyszedł? — pyta rycerz.</p>
                    <p>— Tak jest, mój jegomość... Nikt tego dokazać nie mógł, czego jegomość
                        dokazał, i z jegomościnej przyczyny król na ratunek poszedł.</p>
                    <p>— Pan Podbipięta przedemną próbował, ale zginął...</p>
                    <p>— O dla Boga! Pan Podbipięta zginął? Taki hojny pan i cnotliwy!... Aż mi dech
                        zaparło... Zali oni takiemu mocarzowi mogli dać rady...</p>
                    <p>— Z łuków go ustrzelili...</p>
                    <p>— A pan Wołodyjowski i pan Zagłoba?</p>
                    <p>— Zdrowi byli, jakem wychodził.</p>
                    <p>— To chwała Bogu. Wielcy to jegomości przyjaciele... Jeno mi ksiądz mówić
                        zakazał...</p>
                    <p>Rzędzian umilkł i przez czas jakiś pracował głową. Zamyślenie odbiło się
                        wyraźnie na jego pucołowatem obliczu. Po chwili ozwał się:</p>
                    <p>— Jegomość?</p>
                    <p>— A czego?</p>
                    <p>— A co też się z fortuną pana Podbipięty stanie? Podobno to tam wsiów i
                        wszelkiej dobroci bez liku... Zali przyjaciołom czego nie zapisał, bo, jak
                        słyszałem, nie miał rodziny?</p>
                    <p>Skrzetuski nie odpowiedział nic, więc Rzędzian poznał, że mu nie w smak
                        pytanie i tak znów mówić począł:</p>
                    <p>— Ale chwalić Boga, że pan Zagłoba i pan Wołodyjowski zdrowi; myślałem, że
                        ich Tatarzy ogarnęli... Siła my biedy razem przeszli... jeno mi ksiądz mówić
                        zakazał... Ej, mój jegomość, myślałem, że już ich nigdy nie zobaczę, bo nas
                        orda tak przycisnęła, że rady nijakiej nie było.</p>
                    <pb n="209"/>
                    <p>— Toś ty był z panem Wołodyjowskim i panem Zagłobą? Nic mi o tem nie
                        wspominali.</p>
                    <p>— Bo i oni nie wiedzieli, czym ocalał, czym zginął...</p>
                    <p>— A gdzie to was orda tak przycisnęła?</p>
                    <p>— A za Płoskirowem, w drodze do Zbaraża. Bo my, mój jegomość, daleko aż za
                        Jampol jeździli... jeno ksiądz Cieciszowski mówić zakazał...</p>
                    <p>Nastała chwila ciszy.</p>
                    <p>— Niechże wam Bóg zapłaci za wasze chęci i trudy — rzekł Skrzetuski — bo już
                        wiem, pocoście tam jeździli. Byłem i ja tam przed wami... napróżno...</p>
                    <p>— Ej, mój jegomość, żeby nie ten ksiądz... Ale to tak powiada: ja muszę z
                        królem jegomością pod Zbaraż jechać, a ty (powiada do mnie) pana pilnuj,
                        jeno mu nie mów nic, bo dusza z niego wyjdzie.</p>
                    <p>Skrzetuski tak dalece rozstał się od dawna z wszelką nadzieją, że i te słowa
                        Rzędziana nie wykrzesały w nim najmniejszej jej iskierki... Czas jakiś leżał
                        nieruchomie, a wreszcie począł pytać:</p>
                    <p>— Skądżeś ty tu się wziął przy księdzu Cieciszowskim i przy wojsku?</p>
                    <p>— Mnie pani kasztelanowa sandomierska, pani Witowska, wysłała z Zamościa z
                        oznajmieniem do pana kasztelana, że się w Toporowie z nim połączy... Mężna
                        to jest pani, mój jegomość, i chce koniecznie przy wojsku być, byle się z
                        panem kasztelanem nie rozłączać... Więc ja do Toporowa przyjechałem na dzień
                        przed jegomością. Pani sandomierskiej rychło patrzeć... powinnaby już być...
                        ale cóż, kiedy on znowu z królem odjechał!...</p>
                    <p>— Nie rozumiem, jakżeś ty mógł być w Zamościu, <pb n="210"/>kiedyś z panem
                        Wołodyjowskim i panem Zagłobą za Jampoł jeździł. Czemuś to do Zbaraża z nimi
                        nie przyjechał?</p>
                    <p>— Bo, widzi jegomość, jak nas orda wsparła, tak już nie było żadnej rady;
                        więc oni się we dwóch całemu czambułowi zastawili, a ja uciekłem i nie
                        oparłem się, aż w Zamościu.</p>
                    <p>— Szczęście, że nie zginęli — rzekł Skrzetuski — ale myślałem, żeś lepszy
                        pachołek. Zali godziło ci się opuszczać ich w takiej opresyi?</p>
                    <p>— Ej, mój jegomość, żeby to my byli sami, we trzech, pewnobym ja ich nie
                        opuścił, bo mi się serce krajało... <!-- choice>
                            <orig>ałeśmy</orig>
                            --><corr>aleśmy</corr><!--
                        </choice --> we czworo byli więc oni rzucili się na ordę, a mnie sami kazali...
                        ratować... Żebym to ja był pewny, że jegomości radość nie zabije... bo to my
                        za Jampolem... znaleźli... ale że ksiądz...</p>
                    <p>Skrzetuski począł patrzeć na pachołka i mrugać oczyma, jak człowiek który
                        budzi się ze snu — nagle, rzekłbyś zerwało się coś w nim, bo pobladł
                        strasznie, siadł na łożu i krzyknął grzmiącym głosem:</p>
                    <p>— Kto z tobą był?</p>
                    <p>— Jegomość! hej jegomość! — wołał pachołek, przerażony zmianą, jaka zaszła w
                        twarzy rycerza.</p>
                    <p>— Kto z tobą był? — krzyczał Skrzetuski i chwyciwszy za ramiona Rzędziana,
                        trząść nim począł i sam trząsł się jak w febrze i gniótł pachołka w
                        żelaznych rękach.</p>
                    <p>— To już powiem — wołał Rzędzian — niech ksiądz robi co chce: panna z nami
                        była, a teraz jest przy pani Witowskiej.</p>
                    <p>Skrzetuski zesztywniał, zamknął oczy i głowa jego opadła ciężko na
                        poduszki.</p>
                    <pb n="211"/>
                    <p>— Rety! — wołał Rzędzian. — Pewno jegomość ostatnią parę puścił. Rety, com ja
                        uczynił! lepiej mi było milczeć. O dla Boga! jegomość najdroższy, niechno
                        jegomość przemówi... Dla Boga! słusznie ksiądz zakazywał... jegomość! hej,
                        jegomość!...</p>
                    <p>— Nic to! — ozwał się wreszcie Skrzetuski. — Gdzie ona jest?</p>
                    <p>— Chwała Bogu, że jegomość odżył!... Lepiej już nic nie powiem. Jest z panią
                        kasztelanową sandomierską... rychło ich tu patrzeć... Chwała Bogu!...
                        niech-no już jegomość nie umiera... rychło ich tu patrzeć... my do Zamościa
                        uciekli... i tam ksiądz oddał pannę pani Witowskiej... dla przystojności...
                        że to w wojsku swawolnicy bywają... Bohun ją uszanował, ale o przygodę nie
                        trudno... Siła ja miałem kłopotów, tylko żem to żołnierzom mówił: księcia
                        Jeremiego krewna... więc szanowali... Wydałem też na drogę niemało...</p>
                    <p>Skrzetuski znowu leżał nieruchomie, ale oczy miał otwarte, do pułapu
                        wzniesione, i twarz bardzo poważną — widać modlił się. Gdy skończył, zerwał
                        się, siadł na łożu i rzekł:</p>
                    <p>— Szaty mi daj — i każ konie kulbaczyć!</p>
                    <p>— A gdzie to jegomość chce jechać?</p>
                    <p>— Szaty prędzej daj!</p>
                    <p>— Jakby jegomość wiedział, że wszelakiego ochędóstwa jest dosyć, bo i król
                        przed odjazdem nadawał i różni panowie nadawali. I trzy koniki bardzo
                        foremne w stajni... Żebym to choć jednego takiego miał... ale lepiej jeszcze
                        jegomości poleżeć i wypocząć, bo siły w jegomości żadnej niema.</p>
                    <p>— Nic mi nie jest. Na konia mogę siadać. Na Boga żywego, pośpiesz się!</p>
                    <pb n="212"/>
                    <p>— Wiem ja to, że jegomościne ciało z żelaza — niechże i tak będzie. Tylko
                        mnie jegomość przed księdzem Cieciszowskim obroni... Oto szaty tu leżą...
                        lepszych i u bławatników ormiańskich nie dostanie... niech się jegomość
                        ubiera, a ja powiem, iżby polewki winnej przynieśli, bom też już sobie kazał
                        księżemu słudze uwarzyć.</p>
                    <p>To rzekłszy, Rzędzian zakrzątnął się koło strawy, a Skrzetuski począł
                        śpiesznie przywdziewać szaty, zostawione w darze przez króla i panów. Tylko
                        raz wraz chwytał pachołka w ramiona i cisnął go do wezbranej piersi, a zaś
                        pachołek opowiadał mu wszystko ab ovo, jako Bohuna posieczonego przez pana
                        Michała, ale już podleczonego, we Włodawie spotkał i jako się od niego o
                        kniaziównie wywiedział i piernacz uzyskał. Jak potem poszli z panem Michałem
                        i panem Zagłobą do waładynieckich jarów i ubiwszy wiedźmę i Czeremisa,
                        kniaziównę uwieźli, a wreszcie jak wielkie spotykały ich niebezpieczeństwa,
                        gdy przed wojskami Burłaja uciekali.</p>
                    <p>— Burłaja pan Zagłoba usiekł — wtrącił gorączkowo Skrzetuski.</p>
                    <p>— Bitny to jest mąż — odpowiedział Rzędzian — jeszczem też takiego nie
                        widział, bo to jeden bywa mężny, drugi mowny, trzeci frant, a w panu
                        Zagłobie wszystko w kupie siedzi. Ale najgorzej to już nam było, mój
                        jegomość, w tych lasach za Płoskirowem, gdy nas orda wsparła. Pan Michał z
                        panem Zagłobą zostali, by ich na siebie ściągnąć i pogoń wstrzymać, ja zaś
                        rzuciłem się w bok ku Konstantynowu, Zbaraż omijając, bo już takem myślał,
                        że zabiwszy pana małego i pana Zagłobę, będą właśnie ku Zbarażowi za nami
                        gnali, Jakoż nie wiem jakim tam sposobem Bóg w miłosierdziu <pb n="213"
                        />swojem wyratował pana małego i pana Zagłobę... Myślałem że ich usieką. My
                        tymczasem umykali z panną między Chmielnickim, który od Konstantynowa
                        ciągnął, a Zbarażem, pod który Tatarzy poszli.</p>
                    <p>— Nie poszli oni tam zaraz, bo ich pan Kuszel wyparł. Ale mów prędzej!</p>
                    <p>— Żebym ja to był wiedział, alem nie wiedział, więceśmy przeciskali się z
                        panną między Tatary i kozaki, jak wąwozem. Szczęściem kraj był pusty, tak że
                        nigdzieśmy żywego człeka nie spotkali: ni we wsiach, ni w miasteczkach, bo
                        wszystko pouciekało, gdzie kto mógł, przed Tatarami. Ale dusza mi na
                        ramieniu siedziała ze strachu, żeby to mnie nie ogarnęli, czegom też w końcu
                        nie uniknął.</p>
                    <p>Skrzetuski przestał się ubierać i spytał:</p>
                    <p>— Jakto?</p>
                    <p>— A tak, mój jegomość: wpadłem na podjazd kozacki Dońca, brata onej Horpyny,
                        u której panna w jarze siedziała. Szczęściem znałem go dobrze, bo mnie przy
                        Bohunie widywał. Pokłoniłem mu się od siostry, pokazałam piernacz Bohunów i
                        opowiedziałem wszystko: jako mnie Bohun po pannę posłał i jako mnie czeka za
                        Włodawą. A on, że to był Bohunowi przyjacielem i wiedział o tem, że siostra
                        panny strzeże, więc uwierzył. Myślałem że puści i jeszcze opatrzy na drogę:
                        ale on powiada tak: „tam (powiada) pospolite ruszenie się zbiera, jeszcze
                        wpadniesz w ręce Lachom; zostań powiada, ze mną, pojedziemy do
                        Chmielnickiego; w obozie będzie dziewczynie najbezpieczniej, bo jej tam sam
                        Chmielnicki będzie dla Bohuna strzegł“. Jak mi to powiedział, ażem
                        zmartwiał, bo co tu na to odrzec. Mówię tedy, że Bohun na nią czeka i że
                        szyja moja w tem, żebym ją <pb n="214"/>zaraz odwiózł. A on na to: „to damy
                        znać Bohunowi — a ty nie jedź, bo tam Lachy“. Zacząłem się spierać, on też
                        się spierał ze mną, aż wreszcie rzecze: „dziwno mi to, że się tak boisz
                        między kozaków iść — ej! czyś nie zdrajca!“ Dopiero zobaczyłem, że niema
                        innej rady, jak nocą umykać, bo już zaczął mnie podejrzywać. Siódme poty na
                        mnie biły, mój jegomość. Jużem tedy wszystko gotował do drogi, gdy pan Pełka
                        od wojsk królewskich w nocy nadszedł.</p>
                    <p>— Pan Pełka? — rzekł, wstrzymując dech, Skrzetuski.</p>
                    <p>— A jakże, mój jegomość. Sławny to był zagończyk, pan Pełka, któren niedawno
                        poległ — Panie świeć nad jego duszą. — Nie wiem czyby kto lepiej potrafił od
                        niego podjazd prowadzić i pod potęgą nieprzyjacielską się uwijać — chyba
                        jeden pan Wołodyjowski. Owóż przyszedł pan Pełka, podjazd Dońcowy starł, że
                        i noga nie uszła, a samego Dońca wziął do niewoli. Parę niedziel temu jak go
                        na pal wołami nawlekli — dobrze mu tak! Ale i z panem Pełką miałem biedy
                        niemało, bo to był człek okrutnie na cnotę zawzięty... Panie świeć nad jego
                        duszą! Jużem się bał, aby panna, uszedłszy krzywdy od kozaków, nie doznała
                        gorszej od swoich... Dopierom powiedział panu Pełce, że to księcia naszego
                        pana krewna. A on, trzeba jegomości wiedzieć, że jak naszego księcia,
                        bywało, wspomniał, to czapkę zdejmował i na służbę się do niego zawsze
                        wybierał... Więc zaraz zaczął pannę szanować i aż het do Zamościa, do króla
                        nas odprowadził, a tam ksiądz Cieciszowski (bardzo to święty ksiądz, mój
                        jegomość) w opiekę nas wziął i pani kasztelanowej Witowskiej pannę
                        oddał.</p>
                    <pb n="215"/>
                    <p>Skrzetuski odetchnął głęboko, poczem rzucił się na szyję Rzędziana.</p>
                    <p>— Przyjacielem mi będziesz, bratem, nie sługą — rzekł — ale teraz już jedźmy.
                        Kiedy pani kasztelanowa miała tu stanąć?</p>
                    <p>— W tydzień po mnie — a już dziesięć dni jest... a ośm jegomość bez
                        przytomności leżał.</p>
                    <p>— Jedźmy, jedźmy! — powtórzył Skrzetuski — bo mnie radość rozerwie.</p>
                    <p>Lecz nim skończył, dał się słyszeć tętent na podwórzu i okna zaćmiły się
                        nagle końmi i ludźmi. Przez szyby dojrzał pan Skrzetuski naprzód starego
                        księdza Cieciszowskiego, a przy nim wychudzone twarze pana Zagłoby,
                        Wołodyjowskiego, Kuszla i innych znajomych, wśród czerwonych dragonów
                        książęcych. Rozległ się wesoły okrzyk, a po chwili churma rycerzy z księdzem
                        na czele wpadła do izby.</p>
                    <p>— Pokój zawarty pod Zborowem, oblężenie zdjęte! — wołał ksiądz.</p>
                    <p>Lecz Skrzetuski domyślił się zaraz tego na sam widok towarzyszów zbaraskich,
                        a teraz był już w objęciach Zagłoby i Wołodyjowskiego, którzy odbierali go
                        sobie wzajemnie.</p>
                    <p>— Powiedzieli nam, żeś żyw — krzyczał Zagłoba — ale tem większa radość, że
                        cię tak rychło i w zdrowiu oglądamy! Umyślnieśmy tu po ciebie przyjechali...
                        Janie! ani wiesz jakąś się sławą okrył — i jaka cię nagroda czeka!</p>
                    <p>— Król nagrodził — rzekł ksiądz — ale król królów więcej obmyślił.</p>
                    <p>— Wiem już — odparł Skrzetuski. — Niech was Bóg nagrodzi! Rzędzian wszystko
                        mi wyznał.</p>
                    <pb n="216"/>
                    <p>— I radość cię nie zadusiła? to i lepiej! Vivat Skrzetuski, vivat kniaziówna
                        — krzyczał Zagłoba. — A co, Janie! nie pisnęliśmy ci o niej ani słowa, bośmy
                        nie wiedzieli, czy żywa. Ale pachołek gracko z nią umykał. O vulpes astuta!
                        książę czeka na was oboje. — Ha! aż pod Jahorlik jeździliśmy po nią. Zabiłem
                        monstrum piekielne, które jej strzegło. Uciekało przed wami tych dwunastu
                        chłopczysków, ale teraz ich dogonicie i przegonicie. Będę miał wnuki, mości
                        panowie! Rzędzian, mów, zali wielkich przeszkód nie doznałeś? Imainuj sobie,
                        że całą ordę wstrzymaliśmy we dwóch z panem Michałem. Pierwszym się rzucił
                        na cały czambuł! W wykroty się przed nami chowali — nic nie pomogło! Pan
                        Michał też dobrze stawał... Gdzie moja córuchna? dajcie mi moją
                        córuchnę!</p>
                    <p>— Niech ci Bóg szczęści, Janie! niech ci Bóg szczęści! — mówił mały rycerz,
                        biorąc ponownie w ramiona Skrzetuskiego.</p>
                    <p>— Niech wam Bóg zapłaci za wszystko, coście dla mnie uczynili. Słów mi nie
                        staje. Życiem, krwią wam nie nagrodzę! — odpowiedział Skrzetuski.</p>
                    <p>— Mniejsza z tem! — wołał Zagłoba. — Pokój zawarty! kiepski pokój, mości
                        panowie, ale trudno. Dobrze, żeśmy ten zapowietrzony Zbaraż opuścili. Będzie
                        teraz spokój, mości panowie. Nasza to praca i moja, bo gdyby Burłaj żył
                        dotąd, na nicby się układy nie zdały. Na weselisko pojedziem. Dalej, Janie!
                        Trzymaj się ostro! Ani się domyślasz, jaki książę pan ma dla cię prezent
                        ślubny! Kiedyindziej ci powiem, a teraz gdzie moja córuchna u kaduka?
                        Dawajcie tu moją córuchnę! Już jej Bohun nie porwie, pierwej musiałby łyka
                        porwać. Gdzie moja córuchna najmilsza?</p>
                    <pb n="217"/>
                    <p>— Właśniem na koń siadał, by jechać naprzeciw pani sandomierskiej — rzekł
                        Skrzetuski — jedźmy, jedźmy, bo rozum stracę.</p>
                    <p>— Hajda, mości panowie! Jedźmy z nim razem. Czasu nie tracić! Hajda!</p>
                    <p>— Pani sandomierska nie musi być daleko — rzekł ksiądz.</p>
                    <p>— Jazda! — dodał pan Michał.</p>
                    <p>Ale Skrzetuski już był za drzwiami i skoczył na konia tak lekko, jakby nie
                        dopiero co z łoża boleści powstawał. Rzędzian trzymał się jego boku, bo
                        wolał z księdzem sam na sam nie zostawać. Pan Michał i Zagłoba przyłączyli
                        się do nich — i jechali co koń wyskoczy na czele gromady, a cała gromada
                        szlachty i czerwonych dragonów leciała toporowiecką drogą, na kształt
                        kraśnych płatków maku, które wiatr niesie.</p>
                    <p>— Hajda! — krzyczał Zagłoba, bijąc piętami konia.</p>
                    <p>I tak lecieli z dziesięć stajań, aż na skręcie gościńca ujrzeli tuż przed
                        sobą szereg wozów i kolasek otoczony przez kilkudziesięciu pajuków; kilku z
                        nich, widząc naprzeciw zbrojnych ludzi, ruszyło zaraz z kopyta, pytać coby
                        byli za jedni.</p>
                    <p>— Swoi, od królewskiego wojska! — krzyknął pan Zagłoba. — A to kto
                        jedzie?</p>
                    <p>— Pani kasztelanowa sandomierska! — brzmiała odpowiedź.</p>
                    <p>Skrzetuskiego tak przybiło wzruszenie, iż sam nie wiedząc co czyni, zsunął
                        się z konia i stanął, chwiejąc się, na boku gościńca. Czapkę zdjął, a po
                        skroniach spływał mu pot obfity i drżał ten rycerz przed szczęściem na całem
                        ciele. Pan Michał zeskoczył również z kulbaki i chwycił w ramiona osłabłego
                        rycerza.</p>
                    <pb n="218"/>
                    <p>Za nimi stanęli wszyscy na boku gościńca z poodkrywanemi głowami, a tymczasem
                        szereg wozów i kolasek nadciągnął i począł przechodzić mimo. Z panią
                        Witowską jechało kilkanaście różnych pań, które patrzyły ze zdziwieniem na
                        rycerzy, nie rozumiejąc, co ma znaczyć ta żołnierska procesya przy
                        gościńcu.</p>
                    <p>Aż wreszcie w środku orszaku ukazała się kolaska ozdobniejsza od innych; oczy
                        rycerzy ujrzały przez jej otwarte okna poważne oblicze sędziwej damy, a obok
                        niej słodką i śliczną twarz Kurcewiczówny.</p>
                    <p>— Córuchna! — wrzasnął Zagłoba, rzucając się na oślep ku karecie — córuchna!
                        Skrzetuski jest z nami!... Córuchna!</p>
                    <p>W orszaku poczęto wołać: stój! stój! uczynił się ruch i zamieszanie,
                        tymczasem Kuszel z Wołodyjowskim prowadzili, a raczej wlekli Skrzetuskiego
                        do karety, on zaś osłabł zupełnie i ciążył im coraz bardziej. Głowa zwisła
                        mu na piersi i nie mógł już iść i opadł na kolana przy stopniach
                        kolaski.</p>
                    <p>Lecz w chwilę później silne a słodkie ramiona Kurcewiczówny podtrzymywały
                        osłabłą i wynędzniałą głowę rycerza.</p>
                    <p>Zagłoba zaś, widząc zdumienie pani sandomierskiej, wołał:</p>
                    <p>— To Skrzetuski, bohater ze Zbaraża. On to się przedarł przez nieprzyjaciół,
                        on ocalił wojska, księcia, całą Rzeczpospolitę! Niech im Bóg błogosławi i
                        niech żyją!</p>
                    <p>— Niech żyją! vivant! vivant! — wołała szlachta.</p>
                    <p>— Niech żyją! — powtórzyli książęcy dragoni, aż grzmot rozległ się po
                        toporowieckich polach...</p>
                    <p>— Do Tarnopola! do księcia! na wesele! — <pb n="219"/>wykrzykiwał Zagłoba. —
                        A co córuchna! skończona twoja niedola!... a dla Bohuna kat i miecz!</p>
                    <p>Ksiądz Cieciszowski oczy miał podniesione do nieba, a usta jego powtarzały
                        cudne słowa natchnionego kaznodziei:</p>
                    <p>— Siejba była w płakaniu, a żniwo w weselu...</p>
                    <p>Usadzono Skrzetuskiego w karecie obok kniaziówny — i orszak ruszył dalej. —
                        Dzień był cudny, pogodny, dąbrowy i pola pławiły się w świetle słonecznem.
                        Nizko, po ugorach i wyżej, nad ugorami i jeszcze wyżej, w błękitnem
                        powietrzu, płynęły już tu i owdzie srebrne nitki pajęczyny, które późniejszą
                        jesienią jakoby śniegiem pokrywają tamtejsze pola. I spokój był wielki
                        naokoło, jeno konie parskały raźno w orszaku.</p>
                    <p>— Panie Michale — mówił Zagłoba, trącając strzemieniem w strzemię
                        Wołodyjowskiego: — coś mnie znowu ułapiło za grzdykę i trzyma, jak to
                        wówczas, kiedy pan Podbipięta — wieczny mu odpoczynek! — wychodził ze
                        Zbaraża: ale gdy pomyślę, że się tych dwoje wreszcie znalazło, to tak mi
                        lekko na sercu, jakbym kwartę petercymentu duszkiem wypił. Jeśli i ciebie
                        małżeńska przygoda nie spotka, to na starość będziem ich dzieci hodować.
                        Każdy do czego inszego się rodzi, panie Michale, a my dwaj lepsi chyba do
                        wojny, niż do żeniaczki.</p>
                    <p>Mały rycerz nie odpowiedział nic, jeno począł wąsikami mocniej niż zwykle
                        ruszać.</p>
                    <p>Jechali do Toporowa, a stamtąd do Tarnopola, gdzie się mieli z księciem
                        Jeremim połączyć i razem z jego chorągwiami do Lwowa na wesele ruszyć. Przez
                        drogę opowiadał Zagłoba pani sandomierskiej, co się w ostatnich czasach
                        stało. Dowiedziała się więc, że król <pb n="220"/>po nierozstrzygniętej,
                        morderczej bitwie pod Zborowem, zawarł układ z chanem, niezbyt pomyślny, ale
                        zapewniający przynajmniej spokój na czas jakiś Rzeczypospolitej. Chmielnicki
                        na mocy układu pozostał nadal hetmanem i miał prawo z niezmiernych tłumów
                        czerni wybrać sobie czterdzieści tysięcy regestrowych, za które ustępstwo
                        zaprzysiągł wierność i posłuszeństwo królowi i stanom.</p>
                    <p>— Niechybna to jest rzecz — mówił Zagłoba — że z Chmielnickim znowu przyjdzie
                        do wojny, ale jeśli tylko buława naszego księcia nie minie, inaczej to
                        wszystko pójdzie...</p>
                    <p>— Powiedzże waćpan Skrzetuskiemu najważniejszą rzecz — rzekł, zataczając
                        bliżej koniem, mały rycerz.</p>
                    <p>— Prawda — rzekł Zagłoba. — Chciałem zaraz od tego zacząć, aleśmy tchu dotąd
                        złapać nie mogli. Nic nie wiesz, Janie, co się po twojem wyjściu stało: że
                        Bohun jest u księcia w niewoli.</p>
                    <p>Skrzetuski i Kurcewiczówna zdumieli na tę niespodziewaną wiadomość do tego
                        stopnia, że słowa wyrzec nie mogli — tylko ona ręce otworzyła — i nastała
                        chwila milczenia — poczem dopiero Skrzetuski spytał:</p>
                    <p>— Jakto? jakim sposobem?</p>
                    <p>— Palec w tem boży, odpowiedział Zagłoba — nic innego, jeno palec boży. Układ
                        już był zawarty i wychodziliśmy właśnie z tego zapowietrzonego Zbaraża, a
                        książę wybiegł z jazdą na lewe skrzydło, pilnować by orda na wojsko nie
                        napadła... że to oni często układów nie dotrzymują... Wtem nagle wataha z
                        trzystu koni rzuciła się na całą jazdę książęcą.</p>
                    <pb n="221"/>
                    <p>— Jeden Bohun mógł taką rzecz uczynić! — zawołał Skrzetuski.</p>
                    <p>— On też to był. Ale nie na zbaraskich żołnierzów kozakom się porywać. Pan
                        Michał wnet otoczył ich i wysiekł do nogi, a Bohun, dwa razy przez niego
                        cięty, poszedł w łyka. Nie ma on szczęścia do pana Michała i sam się już
                        musiał o tem przekonać, gdyż właśnie do trzech razy próbował. Ale on też nie
                        czego innego, jeno śmierci szukał.</p>
                    <p>— Pokazało się — dorzucił pan Wołodyjowski — że chciał Bohun zdążyć
                        koniecznie z pod Waładynki do Zbaraża, wszelako, że to droga długa, więc nie
                        zdążył, i gdy się dowiedział, że już pokój zawarty, rozum mu się od
                        wściekłości pomieszał i na nic już nie zważał.</p>
                    <p>— Kto mieczem wojuje, od miecza ginie, bo taka to już jest fortuny odmienność
                        — rzekł Zagłoba. — To jest szalony kozak i tem szaleńszy, że desperat.
                        Okrutna wrzawa podniosła się z jego powodu między nami i między hultajstwem.
                        Myśleliśmy, że do wojny na nowo przyjdzie, bo książę pierwszy zakrzyknął, że
                        układy złamali. Chmielnicki chciał było Bohuna ratować, ale chan się na
                        niego zawziął, że to powiada: „moje słowo i moją przysięgę na hańbę podał“.
                        I Chmielnickiemu chan wojną zagroził, a do naszego księcia przysłał czausa z
                        oznajmieniem, że Bohun jest prywatny zbój — i z prośbą, żeby książę sprawy z
                        tego nie czynił, a z Bohunem postąpił jak ze zbójem. Podobno też i o to
                        chodziło chanowi, żeby Tatarzy jasyr mogli spokojnie odprowadzić, którego
                        tyle nabrali, że za dwa hufnale chłopa będzie można w Stambule kupić.</p>
                    <p>— Cóż książę uczynił z Bohunem? — pytał niespokojnie Skrzetuski.</p>
                    <pb n="222"/>
                    <p>— Kazał, było, książę zaraz palik dla niego zastrugać, ale się potem
                        rozmyślił i tak powiada: Skrzetuskiemu go daruję, niechże z nim czyni, co
                        chce. Teraz w Tarnopolu kozaczysko w podziemiu siedzi; cyrulik mu łeb
                        opatruje. Mój Boże, ileż to razy dusza już powinna była z niego uciec!
                        Żadnemu wilkowi psi tak skóry nie natarmosili, jako my jemu. Sam pan Michał
                        trzy razy go pokąsał. Ale twarda to sztuka, choć i prawdę rzekłszy, człek
                        nieszczęsny. Niech mu tam kat świeci! Nie mam ja już do niego rankoru,
                        pomimo iż okrutnie na mnie nastawał, a niewinnie, bo i pijałem z nim,
                        pospolitowałem się jak z równym, póki na cię, córuchno, ręki nie podniósł.
                        Mogłem go też pchnąć w Rozłogach... Ale to już z dawna wiem, że niemasz
                        żadnej wdzięczności na świecie i mało kto dobrem za dobre płaci. Niech go
                        tam!...</p>
                    <p>Tu pan Zagłoba począł kiwać głową...</p>
                    <p>— A ty co z nim uczynisz, Janie? — spytał. — Żołnierze mówią, że forysia z
                        niego zrobisz, bo chłop pokaźny, ale nie chce mi się wierzyć, żebyś tak
                        właśnie postąpił.</p>
                    <p>— Z pewnością tego nie uczynię — odrzekł Skrzetuski. — Wielkiej to jest
                        fantazyi żołnierz, a że nieszczęsny, tembardziej go żadną chłopską funkcyą
                        nie pohańbię.</p>
                    <p>— Niech mu Bóg wszystko odpuści — rzekła kniaziówa.</p>
                    <p>— Amen! — dodał Zagłoba. — Prosi on śmierci, jako matki, by go zabrała... i
                        pewnie byłby ją znalazł, gdyby się był pod Zbaraż nie spóźnił.</p>
                    <p>Zamilkli wszyscy, nad dziwnemi zmianami fortuny rozmyślając, aż w oddaleniu
                        ukazała się Grabowa, w <pb n="223"/>której zatrzymali się na pierwszy popas.
                        Zastali tam huk żołnierzy, wracających ze Zborowa. Przyjechał i pan
                        kasztelan sandomierski, Witowski, który szedł z pułkiem na spotkanie żony, i
                        pan starosta krasnostawski, i pan Przyjemski — i moc szlachty z pospolitego
                        ruszenia, której tędy droga do domostw wypadała. Dwór w Grabowej był
                        spalony, również jak i wszystkie inne budynki, ale że dzień był cudny, cichy
                        i ciepły, więc nie szukając dachu nad głową, wszyscy rozłożyli się w
                        dąbrowie pod gołem niebem. Przywieziono też i znaczne zapasy jadła i
                        napitków, więc czeladź zaraz wzięła się żywo do przyrządzenia wieczerzy. Pan
                        sandomierski kazał rozbić kilkanaście namiotów w dąbrowie dla niewiast i
                        dygnitarzy i stanął jakby obóz prawdziwy. Rycerstwo kupiło się przed
                        namiotami, chcąc się na kniaziównę i Skrzetuskiego napatrzyć. Inni
                        rozmawiali o minionej wojnie; ci co nie byli pod Zbarażem, jeno pod
                        Zborowem, wypytywali żołnierzy książęcych o szczegóły oblężenia — i gwarno
                        było i wesoło, zwłaszcza, że Bóg zdarzył dzień tak piękny.</p>
                    <p>Wodził więc rej pan Zagłoba między szlachtą, opowiadając po raz tysiączny,
                        jak to Burłaja zabił — a Rzędzian między czeladzią, która ucztę
                        przygotowywała. Wszelako upatrzył zręczny pachołek stosowną chwilę i
                        odciągnąwszy Skrzetuskiego kęs na stronę, schylił mu się do nóg
                        pokornie.</p>
                    <p>— Mój jegomość — rzekł — chciałbym i ja o łaskę jegomości prosić.</p>
                    <p>— Trudnoby mi było odmówić ci czegokolwiek — odpowiedział pan Skrzetuski —
                        gdyż przez ciebie wszystko co najlepsze się stało.</p>
                    <pb n="224"/>
                    <p>— Zaraz ja też myślałem — rzekł pachołek — że mi jegomość jakowąś nagrodę
                        obmyśli.</p>
                    <p>— Mów, czego chcesz?</p>
                    <p>Pucołowata twarz Rzędziana pociemniała, a z oczu strzeliła mu nienawiść i
                        zawziętość.</p>
                    <p>— Jednej łaski proszę, niczego więcej nie chcę — rzekł — niechże mnie
                        jegomość Bohuna daruje.</p>
                    <p>— Bohuna? — rzekł ze zdziwieniem pan Skrzetuski. — Cóż ty chcesz z nim
                        uczynić?</p>
                    <p>— Już ja, mój jegomość, pomyślę, żeby moje nie przepadło i żeby mu z lichwą
                        zapłacić za to, że mnie w Czehrynie pohańbił. Wiem, że jegomość każe go
                        pewnikiem zgładzić — niechże ja mu pierwej zapłacę!</p>
                    <p>Brwi Skrzetuskiego ściągnęły się.</p>
                    <p>— Nie może to być! — rzekł stanowczo.</p>
                    <p>— O dla Boga! wolałbym był zginąć — zawołał żałośnie Rzędzian. — Na tożem
                        wyżył, by hańba do mnie przyrosła!</p>
                    <p>— Żądaj czego chcesz — rzekł Skrzetuski — niczego ci nie odmówię, ale to nie
                        może być. Wejdź w siebie, zapytaj ojców, jeśli nie grzeszniej będzie
                        dotrzymać takowej obietnicy, niżeli jej poniechać. Do boskiej karzącej ręki
                        ty swojej nie przykładaj, aby się zaś i tobie nie dostało. Zawstydź się,
                        Rzędzian! Ten człek i tak Boga o śmierć prosi — a przytem ranny i w łykach.
                        Czemże mu chcesz być — katem? Będziesz-li związanego hańbił, albo rannego
                        dobijał? — zaliś Tatar, czy rezun kozacki? Pókim żyw na to nie pozwolę, i
                        nie wspominaj mi o tem.</p>
                    <p>W głosie pana Jana było tyle siły i woli, że <pb n="225"/>pachołek od razu
                        stracił wszelką nadzieję, więc tylko rzekł płaczliwym głosem.</p>
                    <p>— Jak on zdrów, to on i dwom takim jak ja dałby rady, a jak chory, to mi się
                        mścić nie przystoi — kiedyż ja mu za swoje zapłacę?</p>
                    <p>— Zemstę zostaw Bogu — rzekł Skrzetuski.</p>
                    <p>Pachołek usta otworzył, chciał jeszcze coś mówić, o coś się pytać, ale pan
                        Jan odwrócił się i poszedł ku namiotom, przed którymi liczne zebrało się
                        towarzystwo. W środku siedziała pani Witowska, a obok niej kniaziówna,
                        naokół zaś rycerze. Przed nimi nieco pan Zagłoba, stojąc bez czapki,
                        opowiadał tym, którzy byli tylko pod Zborowem, oblężenie Zbaraża. Słuchali
                        go wszyscy, dech w piersiach tamując — twarze mieniły się od wzruszenia i
                        ci, co tam nie byli, z żalem myśleli o tem, że nie byli. Pan Jan siadł koło
                        kniaziówny i wziąwszy jej rękę, do ust przycisnął, a potem wsparli się o
                        siebie ramionami i siedzieli cicho. Słońce schodziło już z nieba — i zwolna
                        czynił się wieczór. Skrzetuski zasłuchał się także, jakby czegoś nowego dla
                        siebie słuchając. Pan Zagłoba obcierał czuprynę i głos jego rozbrzmiewał
                        coraz silniej... Rycerzom świeża pamięć, lub imaginacya przywodziła przed
                        oczy te krwawe dzieje: więc widzieli okop jakoby morzem otoczony i wściekłe
                        szturmy; słyszeli wrzaski, i wycia, i huk armat i samopałów, widzieli
                        kniazia w srebrnych blachach na okopie — wśród gradu kul... Potem nędzę,
                        głód, owe noce czerwone, w których śmierć krążyła jak złowrogi wielki ptak
                        nad okopem... wyjście pana Podbipięty, Skrzetuskiego... I słuchali wszyscy,
                        czasem oczy wznosząc do góry, lub za głownie szabel chwytając, a pan Zagłoba
                        tak kończył:</p>
                    <pb n="226"/>
                    <p>— Jedna to teraz mogiła, jeden kopiec olbrzymi, a że pod nim nie leży sława
                        Rzeczypospolitej, i kwiat rycerstwa, i książę wojewoda, i ja i my wszyscy,
                        których lwami zbaraskimi sami kozacy nazywają — on to sprawił!</p>
                    <p>To rzekłszy, pan Zagłoba wskazał na Skrzetuskiego.</p>
                    <p>— Jako żywo, tak jest! — wykrzyknęli Marek Sobieski i pan Przyjemski.</p>
                    <p>— Sława mu! cześć, dziękowanie! — poczęły wołać silne głosy rycerskie. —
                        Vivat Skrzetuski! Vivat młoda para! Niech żyje bohater! — wołano coraz
                        silniej.</p>
                    <p>Uniesienie ogarnęło wszystkich zebranych. Jedni biegli po kielichy, drudzy
                        rzucali czapki w górę. Żołnierze poczęli dźwięczyć szablami — i wkrótce
                        uczynił się jeden ogólny gromki okrzyk:</p>
                    <p>— Sława! sława! niech żyje! niech żyje!</p>
                    <p>Skrzetuski, jak prawdziwy rycerz chrześcijański, spuścił pokornie głowę — ale
                        kniaziówna wstała, strząsnęła warkocze, rumieńce biły jej na twarz, a z oczu
                        strzelała duma, bo ten rycerz miał być jej mężem — a sława męża pada na
                        żonę, jak światło słońca na ziemię.</p>
               <!--     <milestone unit="chunk" type="line"/>
             -->       <p>Późną już nocą rozjechali się zgromadzeni w dwie strony. Państwo Witowscy,
                        pan Przyjemski i starosta krasnostawski pociągnęli z pułkami w stronę
                        Toporowa, a Skrzetuski z kniaziówną i chorągwią Wołodyjowskiego do
                        Tarnopola. Noc była tak pogodna, jak i dzień. Roje gwiazd świeciły na
                        niebie. Księżyc zeszedł i oświecił pokryte pajęczyną pola. Żołnierze poczęli
                            <pb n="227"/>śpiewać; potem wstały białe opary z łąk i uczyniły z
                        okolicy jakby jedno olbrzymie jezioro, oświecone blaskiem księżyca.</p>
                    <p>W taką to noc wychodził niegdyś Skrzetuski ze Zbaraża i w taką noc teraz czuł
                        bicie serca Kurcewiczówny przy swojem.</p>
                </div>
                <pb n="228"/>
                <div>
                    <head>Epilog</head>
                    <p>Lecz tragedya dziejowa nie zakończyła się ani pod Zbarażem, ani pod Zborowem,
                        a nawet nie zakończył się tam jej akt pierwszy. W dwa lata później zerwała
                        się znów cała kozaczyzna do boju z Rzecząpospolitą. Wstał Chmielnicki,
                        silniejszy niż kiedykolwiek, a z nim szedł chan wszystkich ord — i ciż sami
                        wodze, którzy już pod Zbarażem stawali: więc dziki Tubaj-bej, i Urum-murza,
                        i Artimgirej, i Nuradyn, i Gałga, i Amurat i Subagazi. Słupy pożarów, jęki
                        ludzkie szły przed nimi — tysiące wojowników pokrywały pola, napełniały
                        lasy, pół miliona ust wydawało okrzyki wojenne — i zdawało się ludziom, że
                        przyszedł ostatni kres na Rzeczpospolitą.</p>
                    <p>Lecz i Rzeczpospolita przebudziła się z odrętwienia, zerwała z dawną polityką
                        kanclerza, z układami, z paktowaniem. Już było wiadomo, że tylko miecz
                        dłuższy spokój zapewnić może, więc gdy król ruszył przeciw
                        nieprzyjacielskiej powodzi, szło z nim sto tysięcy wojska i szlachty, prócz
                        mrowia ciurów i czeladzi.</p>
                    <p>Nikogo nie brakło z osób, wchodzących do niniejszego opowiadania. Był książę
                        Jeremi Wiśniowiecki z całą swą dywizyą, w której po staremu służyli
                        Skrzetuski i Wołodyjowski z wolentarzem Zagłobą; byli obaj hetmani Potocki i
                        Kalinowski, czasu tego już z niewoli <pb n="229"/>tatarskiej wykupieni. Był
                        i pułkownik Stefan Czarniecki, późniejszy szwedzkiego króla Karola Gustawa
                        pogromca, i pan Przyjemski, który wszystką armatą dowodził, i generał Ubald,
                        i pan Arciszewski, i pan starosta krasnostawski i brat jego starosta
                        jaworowski, późniejszy król Jan III, i Ludwik Weycher wojewoda pomorski, i
                        Jakób wojewoda malborski, i chorąży Koniecpolski, i książę Dominik
                        Zasławski, i biskupi, i dygnitarze koronni i senatorowie — cała
                        Rzeczpospolita, z naczelnym swym wodzem królem.</p>
                    <p>Na polach Beresteczka spotkały się wreszcie owe krociowe zastępy i tamto
                        stoczono jedną z największych bitew w dziejach świata, której odgłosem
                        brzmiała cała ówczesna Europa.</p>
                    <p>Trwała ona trzy dni. Przez pierwsze dwa ważyły się losy — w trzecim przyszło
                        do walnego boju, który przeważył zwycięstwo. Rozpoczął ów bój książę
                        Jeremi.</p>
                    <p>I widziano go na czele całego lewego skrzydła, jak bez zbroi, z gołą głową,
                        gnał jak wicher po polu na olbrzymie zastępy, złożone ze wszystkich konnych
                        mołojców zaporoskich, ze wszystkich Tatarów krymskich, nohajskich,
                        białogrodzkich, z Turków sylistryjskich i rumelskich, z Urumbałów,
                        Janczarów, Serbów, Wołochów, Peryjerów i innych dzikich wojowników,
                        zebranych od Uralu, morza Kaspijskiego i błot Meockich, aż do Dunaju.</p>
                    <p>I jak rzeka ginie z oczu w spienionych nurtach morskich, tak zginęły z oczu
                        pułki książęce w tem morzu nieprzyjaciół. Chmura kurzawy wstała na równinie,
                        niby rozszalała trąba powietrzna, i zakryła walczących...</p>
                    <p>Patrzyło na ten nadludzki bój całe wojsko — i król, a podkanclerzy
                        Leszczyński wzniósł drzewo Krzyża Świętego i błogosławił niem ginących.</p>
                    <pb n="230"/>
                    <p>Tymczasem, z drugiego boku zachodził wojsku królewskiemu cały tabór kozacki,
                        liczący dwieście tysięcy ludzi, najeżony armatami, ziejący ogniem, <!-- choice>
                            <orig>naksztalt</orig>
                            --><corr>nakształt</corr><!--
                        </choice --> smoka, wysuwającego powoli z lasów olbrzymie swe kłęby.</p>
                    <p>Lecz nim wysunął ich ogrom z owej kurzawy, w której zginęły pułki
                        Wiśniowieckiego, poczęli wypadać jeźdźcy, potem ich dziesiątki, potem setki,
                        potem tysiące, potem dziesiątki tysięcy — i pędzić ku wzgórzom, na których
                        stał chan, otoczony przez wyborowe swe gwardye.</p>
                    <p>Dzikie tłumy uciekały w szalonym popłochu i bezładzie — pułki polskie gnały
                        za nimi.</p>
                    <p>Tysiące mołojców i Tatarów zasłały pobojowisko, a między nimi leżał
                        rozciągnięty koncerzem na dwoje zakamieniały wróg Lachów, a wierny kozaków
                        sojusznik, dziki i mężny Tuhaj-bej.</p>
                    <p>Straszliwy książę tryumfował.</p>
                    <p>Lecz król spostrzegł okiem wodza tryumf książęcy i postanowił zgnieść ordy,
                        nim tabór kozacki nadciągnie.</p>
                    <p>Ruszyły wszystkie wojska, huknęły wszystkie działa, roznosząc śmierć i
                        zamieszanie; wnet brat chanowy, wspaniały Amurat, padł uderzony kulą w
                        piersi. Zawrzały boleśnie ordy. Przerażony i ranny z samego początku bitwy
                        chan, spojrzał na pole. Zdala, wśród dział i ognia, szedł pan Przyjemski i
                        sam król z rajtaryą, a z boków huczała ziemia pod ciężarem biegnącej do boju
                        jazdy.</p>
                    <p>Wówczas zadrżał Islam-Girej — i nie dotrzymał pola, i pierzchnął, a za nim
                        pierzchnęły bezładnie wszystkie ordy, i wołosza, i urumbałowie, i konni
                        mołojcy zaporozcy, i Turcy sylistryjscy i poturczeńcy, jak chmura pierzcha
                        przed wichrem.</p>
                    <p>Uciekających dopędził zrozpaczony Chmielnicki <pb n="231"/>chcąc błagać
                        chana, aby do bitwy powrócił — lecz chan ryknął na jego widok z gniewu,
                        wreszcie kazał go Tatarom uchwycić, przywiązać do konia i porwał ze
                        sobą.</p>
                    <p>Teraz pozostał tylko tabór kozacki.</p>
                    <p>Dowódzca taboru, pułkownik kropiweński, Dziedziała, nie wiedział co się stało
                        z Chmielnickim, lecz widząc klęskę i haniebną ucieczkę wszystkich ord —
                        wstrzymał pochód i cofnąwszy się z taborem, usadowił się w bagnistych
                        widłach Pleszowy.</p>
                    <p>Tymczasem burza zerwała się na niebie i lunęły niezmierne potoki deszczu.
                        „Bóg ziemię obmywał po sprawiedliwej bitwie“.</p>
                    <p>Dżdże trwały kilka dni i kilka dni odpoczywały królewskie wojska, zmęczone
                        poprzedniemi bitwami — przez ten czas tabór opasywał się wałami i zmienił
                        się w olbrzymią ruchomą fortecę.</p>
                    <p>Z powrotem pogody rozpoczęło się oblężenie — najdziwniejsze, jakie
                        kiedykolwiek w życiu widziano.</p>
                    <p>Sto tysięcy królewskiego wojska obległo dwukroćstotysięczną armię
                        Dziedziały.</p>
                    <p>Królowi brakło armat, żywności, amunicyi — Dziedziała miał nieprzebrane
                        zasoby prochów, wszelkich zapasów, a oprócz tego siedmdziesiąt cięższych i
                        lżejszych armat</p>
                    <p>Ale na czele królewskich wojsk stał król — kozakom brakło Chmielnickiego.</p>
                    <p>Wojska królewskie były ożywione świeżem zwycięstwem — kozacy zwątpili o
                        sobie.</p>
                    <p>Minęło kilka dni — nadzieja powrotu Chmielnickiego i chana znikła.</p>
                    <p>Wówczas rozpoczęły się rokowania.</p>
                    <p>Przyszli do króla pułkownicy kozaccy i bili mu <pb n="232"/>czołem, prosząc
                        zmiłowania, obchodzili namioty senatorów, czepiali się sukien, przyrzekając
                        choćby z pod ziemi wydostać Chmielnickiego i oddać go królowi.</p>
                    <p>Serce Jana Kazimierza nie było obce litości — chciał puścić do domów czerń i
                        wojsko, byle wydano mu wszystką starszyznę, którą postanowił zatrzymać, aż
                        do chwili wydania Chmielnickiego.</p>
                    <p>Lecz taki właśnie układ nie był po myśli starszyznie, która za ogrom swych
                        występków nie spodziewała się przebaczenia.</p>
                    <p>Więc w czasie układów trwały bitwy, rozpaczliwe wycieczki i codziennie lała
                        się obficie krew polska i kozacka.</p>
                    <p>Mołojcy w dzień walczyli z odwagą i zaciekłością rozpaczy, lecz nocą chmary
                        ich całe wieszały się pod obozem królewskim, wyjąc ponuro o
                        miłosierdzie.</p>
                    <p>Dziedziała skłaniał się do układów i sam chciał ponieść w ofierze głowę swą
                        królowi, byle wykupić wojsko i lud.</p>
                    <p>Jednakże rozruchy powstały w kozackim obozie. Jedni chcieli się poddawać,
                        inni bronić do śmierci, wszyscy zaś przemyśliwali, jakby się wymknąć z
                        taboru.</p>
                    <p>Ale najodważniejszym wydawało się to niepodobieństwem.</p>
                    <p>Tabór otoczony był widłami rzeki i olbrzymiemi bagnami. Bronić się w nim
                        można było całe lata, ale do odwrotu jedna tylko droga stała otworem — przez
                        wojska królewskie.</p>
                    <p>O tej drodze nikt nie myślał w taborze.</p>
                    <p>Układy przerywane bitwami wlokły się leniwo; rozruchy w tłumach kozackich
                        stawały się coraz częstsze. <pb n="233"/>W jednym z takich rozruchów
                        zrzucono z dowództwa Dziedziałę i obrano nowego wodza.</p>
                    <p>Nazwisko jego wlało nową odwagę w upadłe dusze kozacze — i odbiwszy się
                        gromkiem echem w obozie królewskim, rozbudziło w kilku sercach rycerskich
                        zatarte wspomnienia przebytych bólów i nieszczęść.</p>
                    <p>Nowy wódz zwał się Bohun.</p>
                    <p>Już poprzednio wysokie on zajmował stanowisko między kozactwem w radzie i
                        boju. Głos powszechny ukazywał na niego, jako na następcę
                        Chmielnickiego.</p>
                    <p>Bohun pierwszy z kozackich pułkowników stanął wraz z Tatarami pod
                        Beresteczkiem na czele pięćdziesięciu tysięcy ludzi. Brał udział w
                        trzechdniowej bitwie jeźdźców — i pogromiony wraz z chanem i ordami przez
                        Jeremiego, zdołał wyprowadzić z pogromu większą część swych sił, i znaleźć
                        schronienie w taborze. Teraz, po Dziedziale, partya nieprzejednanych oddała
                        mu naczelne dowództwo, ufając, że on jeden potrafi uratować tabór i
                        wojsko.</p>
                    <p>I istotnie młody wódz ani chciał słyszeć o układach — pragnął bitwy i krwi
                        przelewu, choćby i w tej krwi sam miał utonąć.</p>
                    <p>Lecz wkrótce przekonał się, że z tymi zastępami nie można było już myśleć o
                        przejściu zbrojną ręką po trupach królewskiego wojska — więc chwycił się
                        innego sposobu.</p>
                    <p>Historya zachowała pamięć tych bezprzykładnych usiłowań, które współczesnym
                        wydawały się godnemi olbrzyma, które mogły były ocalić wojsko i czerń.</p>
                    <p>Bohun postanowił przejść przez bezdenne bagna Pleszowej, a raczej zbudować
                        przez te bagna taki most, by po nim mogli przejść wszyscy oblężeni.</p>
                    <pb n="234"/>
                    <p>Więc lasy całe poczęły padać pod siekierami kozaków i tonąć w błotach;
                        rzucano w nie wozy, namioty, kożuchy, świty — i most przedłużał się z dniem
                        każdym.</p>
                    <p>Zdawało się, że dla tego wodza nie masz nic niepodobnego.</p>
                    <p>Król zwłóczył szturm, nie chcąc przelewu krwi, lecz widząc te olbrzymie
                        roboty, poznał, iż niema innej rady i kazał otrąbić w wojsku, by się na
                        wieczór gotowano do ostatecznej rozprawy.</p>
                    <p>Nikt nie wiedział o tym zamiarze w taborze kozackim — most przedłużał się
                        jeszcze całą noc poprzednią, rankiem zaś Bohun wyjechał na czele starszyzny
                        obejrzeć roboty.</p>
                    <p>Było to w poniedziałek, siódmego lipca 1651 roku. Ranek dnia tego wstał
                        blady, jakby przerażony, zorze na wschodzie były krwawe, słońce zeszło rude,
                        chorobliwe, krwawy jakiś odblask oświecał wody i lasy.</p>
                    <p>Z obozu polskiego wyganiano konie na paszę; tabór kozacki szumiał głosami
                        rozbudzonych ludzi. Porozpalano ogniska i gotowano strawę poranną. Wszyscy
                        widzieli odjazd Bohuna, jego orszaku i idącej za nim jazdy, z pomocą której
                        wódz chciał spędzić wojewodę bracławskiego, zajmującego tyły taboru i
                        psującego z armat roboty kozackie.</p>
                    <p>Czerń patrzyła na odjazd spokojnie, a nawet z otuchą w sercu. Tysiące oczu
                        odprowadzało młodego wojownika i tysiące ust mówiło za nim:</p>
                    <p>— Boże cię błogosław, sokole!</p>
                    <p>Wódz, orszak i jazda, oddalając się zwolna od taboru, doszli do brzegu lasu,
                        mignęli jeszcze raz w porannem słońcu i poczęli się zasuwać za haszcze.</p>
                    <pb n="235"/>
                    <p>Wtem jakiś straszny, przeraźliwy głos zakrzyknął, a raczej zawył przy bramie
                        taboru:</p>
                    <p>— Lude, spasajtes!</p>
                    <p>— Starszyzna ucieka! — krzyknęło naraz kilkanaście głosów.</p>
                    <p>— Starszyzna ucieka! — powtórzyły setki i tysiące ludzi. — Szmer poszedł
                        przez tłumy, jak kiedy wicher uderzy w bór — i naraz krzyk okropny,
                        nieludzki, wyrwał się z dwukroćstotysięcznej gardzieli. „Spasajtes!
                        Spasajtes! Lachy! Starszyzna ucieka!“ Masy ludzkie wezbrały naraz, nakształt
                        rozszalałego potoku. Zdeptano ogniska, poprzewracano wozy, namioty,
                        rozerwano ostrokoły; ściskano się, duszono. Straszliwa panika poraziła
                        obłędem wszystkie umysły. Góry ciał zatamowały wnet drogę — więc deptano po
                        trupach wśród ryku, zgiełku, wrzasku, jęków. Tłumy wylały się z majdanu,
                        wpadały na pomost, spychały się w bagna, tonący chwytali się w konwulsyjne
                        uściski i wyjąc do nieba o miłosierdzie, zapadali się w chłodne, ruchome
                        błota. Na pomoście wszczęła się bitwa i rzeź o miejsca. Wody Pleszowej
                        zapełniły się ciałami. Nemezis dziejowa spłacała straszliwie za Piławce
                        Beresteczkiem.</p>
                    <p>Wrzaski okropne doszły do uszu młodego wodza i wnet zrozumiał, co się stało.
                        Lecz napróżno zawrócił w tej chwili do taboru, napróżno leciał naprzeciw
                        tłumom z wniesionemi do nieba rękami. Głos jego zginął w ryku tysiąców —
                        straszliwa rzeka uciekających porwała go wraz z koniem, orszakiem i całą
                        jazdą — i niosła na zatracenie.</p>
                    <p>Wojska koronne zdumiały się na widok tego ruchu, który zrazu wielu za jakiś
                        atak rozpaczliwy poczytało — lecz oczom trudno było nie wierzyć.</p>
                    <pb n="236"/>
                    <p>W kilka chwil później, gdy zdziwienie przeszło, wszystkie chorągwie, nie
                        czekając nawet rozkazów, ruszyły na nieprzyjaciela, a w przodzie szła, jak
                        wicher, chorągiew dragońska, na której czele leciał mały pułkownik z szablą
                        nad głową.</p>
                    <p>I nastał dzień gniewu, klęski i sądu... Kto nie był zduszon, lub się nie
                        utopił, szedł pod miecz. Spłynęły krwią rzeki tak, że nie rozpoznałeś, czy
                        krew, czy woda w nich płynie. Obłąkane tłumy jeszcze bezładniej zaczęły się
                        dusić, i spychać w wodę i topić... Mord napełnił te okropne lasy i zapanował
                        w nich tem straszliwiej, że potężne watahy poczęły się bronić z
                        wściekłością. Toczyły się bitwy na błotach, w kniejach, na polu. Wojewoda
                        bracławski przeciął odwrót uciekającym. Próżno król rozkazywał powstrzymywać
                        żołnierzy. Litość gasła — i rzeź trwała aż do nocy, rzeź taka, jakiej
                        najstarsi nie pamiętali wojownicy i na której wspomnienie włosy stawały im
                        później na głowach.</p>
                    <p>Gdy wreszcie ciemności okryły ziemię, sami zwycięzcy byli przerażeni swem
                        dziełem. Nie śpiewano „Te Deum“ i nie łzy radości, lecz łzy żalu i smutku
                        płynęły z dostojnych oczu królewskich.</p>
                    <p>Tak rozegrał się akt pierwszy dramatu, którego autorem był Chmielnicki.</p>
                    <p>Lecz Bohun nie złożył wraz z innymi głowy w tym dniu straszliwym. Jedni
                        mówili, że spostrzegłszy klęskę, pierwszy ratował się ucieczką; inni, że
                        ocalił go pewien rycerz znajomy. Prawdy nikt nie mógł dociec.</p>
                    <p>To tylko pewne, że w następnych wojnach częstokroć wypływało jego nazwisko
                        między nazwiskami najsłynniejszych wodzów kozackich. Postrzał z jakiejś
                        mściwej ręki dosięgnął go w kilka lat później, lecz i <pb n="237"/>wówczas
                        nie przyszedł na niego kres ostatni. Po śmierci księcia Wiśniowieckiego,
                        który z trudów wojennych umarł, gdy państwo łubniańskie odpadło od ciała
                        Rzeczypospolitej, Bohun zawładnął większą częścią jego obszarów. Mówiono, że
                        w końcu i Chmielnickiego nie chciał nad sobą uznawać. Sam Chmielnicki
                        złamany, przeklinany przez własny lud, szukał protekcyi postronnych, dumny
                        zaś Bohun odrzucał wszelką opiekę i gotów był szablą swobody swej kozaczej
                        bronić.</p>
                    <p>Mówiono także, że uśmiech nie postał nigdy na ustach tego szczególnego
                        człowieka. Żył nie w Łubniach, ale w wiosce, którą z popiołów odbudował i
                        która zwała się Rozłogi. Tam też podobno umarł.</p>
                    <p>Wojny domowe przeżyły go i ciągnęły się jeszcze długo. Przyszła potem zaraza
                        i Szwedzi. Tatarzy stale prawie gościli na Ukrainie, zagarniając tłumy ludu
                        w niewolę. Opustoszała Rzeczpospolita, opustoszała Ukraina. Wilcy wyli na
                        zgliszczach dawnych miast i kwitnące niegdyś kraje były jakby wielki
                        grobowiec. Nienawiść wrosła w serca i zatruła krew pobratymczą.</p>
                </div>
            </div>
        </body>
        <back>
            <head>Przypisy</head>
            <note xml:id="cite_note-1"><ref target="#cite_ref-1"
                /> Są to słowa Maszkiewicza, który mógł nie wiedzieć o bytności Samuela Zborowskiego
                na Siczy.</note>
            <note xml:id="cite_note-2"><ref target="#cite_ref-2"
                /> Prawy brzeg Dniepru nazywano ruskim, lewy tatarskim.</note>
            <note xml:id="cite_note-3"><ref target="#cite_ref-3"
                /> Urzędnik wojskowy na Zaporożu, czuwający nad miarami i wagami w kramach,
                znajdujących się na tak zwanym Kramnym Bazarze w Siczy.</note>
            <note xml:id="cite_note-4"><ref target="#cite_ref-4"
                /> Zaporożcy w czasie swych napadów nie oszczędzali nikogo i niczego. Do czasów
                Chmielnickiego nie było wcale cerkwi w Siczy. Pierwszą właśnie Chmielnicki wystawił;
                nie pytano tam również nikogo o wyznanie i to, co opowiadają o religijnym nastroju
                niżowców, jest bajką.</note>
            <note xml:id="cite_note-5"><ref target="#cite_ref-5"
                /> Sposób obradowania na Siczy, opisany jest w dyaryuszu Eryka Lassoty, posła
                cesarskiego na Zaporoże w r. 1594.</note>
            <note xml:id="cite_note-6"><ref target="#cite_ref-6"
                /> Słowa historyczne Żółkiewskiego.</note>
            <note xml:id="cite_note-7"><ref target="#cite_ref-7"
                /> Wbrew ogólnemu mniemaniu dzisiejszemu, Bauplan twierdzi, iż piechota zaporoska
                niezmiernie przewyższała jazdę. Wedle Bauplana, 200 Polaków rozbijało z łatwością
                2,000 jazdy zaporoskiej, ale natomiast 100 pieszych kozaków mogło długo bronić się z
                zakopu tysiącowi Polaków.</note>
            <note xml:id="cite_note-8"><ref target="#cite_ref-8"
                /> Źródła rusińskie, np. Samoił Weliczko, podają ilość wojsk koronnych na 22.000.
                Cyfra to oczywiście fałszywa.</note>
            <note xml:id="cite_note-bwyd5-9"> Brakującą stronę
                uzupełniono w oparciu o wydanie piąte (1898).</note>
            <note xml:id="cite_note-10"><ref
                    target="#cite_ref-10"/> Samoił Weliczko, 62.</note>
            <note xml:id="cite_note-11"><ref
                    target="#cite_ref-11"/> Buława pułkownikowska kozacka, która zastępowała między
                kozakami list żelazny.</note>
            <note xml:id="cite_note-12"><ref
                    target="#cite_ref-12"/> Samoił Wieliczko, str. 79. Pisał Chmielnicki do księcia:
                „żeby tedi o toje szczosia z hetmanami koronnemi stało, on, kniaź Wiszniewiecki ne
                urażałsia i gniewa swojeho k’nemu, Chmielnickomu, prostyraty ne izwolił“.</note>
            <note xml:id="cite_note-13"><ref
                    target="#cite_ref-13"/> 12 czerwca pod Białocerkwią nie wiedziano jeszcze o
                śmierci króla.</note>
            <note xml:id="cite_note-14"><ref
                    target="#cite_ref-14"/> Rudawski twierdzi, iż słowa owe były wyrzeczone w
                Niemirowie.</note>
            <note xml:id="cite_note-15"><ref
                    target="#cite_ref-15"/> W tym czasie pisał książę do wojewody bracławskiego,
                między innemi, co następuje: <hi>„O, raczej było umierać potrzeba, aniżeli takich
                    doczekać czasów, które sławę tych zacnych narodów tak turpiter deformarunt et
                    irreparabile zostawili w synach koronnych damnum“.</hi> A w końcu listu znajduje
                się dopisek: <hi>„Jeżeli za zniesieniem wojska kwarcianego i pobraniem hetmanów do
                    więzienia, kontentacyą otrzyma Chmielnicki i przy dawnych wolnościach zostawać
                    będzie, z tem hultajstwem, ja w tej ojczyźnie wolę nie żyć i nam lepsza rzecz
                    umierać, aniżeliby pogaństwo i hultajstwo miało nam panować“.</hi> Księga
                pamiętnicza 28, 55.</note>
            <note xml:id="cite_note-16"><ref
                    target="#cite_ref-16"/> Zacytowane ułamki wyjęte są ze współczesnej pieśni,
                zapisanej w Latopiscu, czyli Kroniczce Joachima Jerlicza. Wydawca przypuszcza, że
                pieśń ułożył sam Jerlicz, ale niczem przypuszczenia nie popiera. Chociaż z drugiej
                strony polonizmy, których się autor pieśni dopuścił, zdradzają jego
                narodowość.</note>
            <note xml:id="cite_note-17"><ref
                    target="#cite_ref-17"/> Wesele chłopskie z owych czasów opisuje naoczny świadek
                Beauplan.</note>
            <note xml:id="cite_note-18"><ref
                    target="#cite_ref-18"/> Towarzysz z pod poważnego znaku nie mógł iść pod komendę
                nawet generała wojsk cudzoziemskiego autoramentu, przeciwnie nawet, często generał
                bywał oddawany pod komendę towarzysza; aby tego uniknąć, generałowie i oficerowie
                regimentów cudzoziemskich, starali się być jednocześnie towarzyszami w polskich.
                Takim towarzyszem był i pan Wołodyjowski.</note>
        </back>
    </text>
</TEI>
