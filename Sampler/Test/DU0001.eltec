<?xml version="1.0" encoding="UTF-8"?>
<?xml-model href="../../distantreading.github.io/Schema/eltec-0.rng" type="application/xml" schematypens="http://relaxng.org/ns/structure/1.0"?>
<?xml-model href="../../distantreading.github.io/Schema/eltec-0.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0"  xml:id="DU0001" xml:lang="du">
 <teiHeader>
  <fileDesc>
   <titleStmt>
    <title>Barthold Meryan : ELTeC edition</title>
    <author>Huygens, Cornélie (1848-1902)</author>
   </titleStmt>  <extent>
    <measure unit="words">174653</measure>
   </extent>
   <publicationStmt>
    <p>Demonstration file prepared for the ELTeC Sampler</p>
   </publicationStmt>
   <sourceDesc>
    <bibl type="copyText"> gebaseerd op een bestand van de Digitale Bibliotheek voor de Nederlandse Letteren
     (www.dbnl.org). © 2009 Digitale Bibliotheek voor de Nederlandse Letteren, Leiden Cornélie
     Huygens, Barthold Meryan. P.N. van Kampen &amp; Zoon, Amsterdam z.j. [<date>1897</date>]
      <ref>http://www.dbnl.org/tekst/huyg004bart01_01/ebook/huyg004bart01_01.epub </ref> Voor de
     verantwoording en oorspronkelijke paginanummering zie het <ref
      target="http://www.dbnl.org/tekst/huyg004bart01_01">bronbestand</ref>. </bibl>
   </sourceDesc>
  </fileDesc>
  <encodingDesc n="eltec-0">
   <p></p>
  </encodingDesc>
  <profileDesc>
   <langUsage>
    <language ident="du">nederlandse</language>
   </langUsage>
   <textDesc>
    <authorGender xmlns="http://distantreading.net/eltec/ns" key="M"></authorGender>
    <size xmlns="http://distantreading.net/eltec/ns" key="long"></size>
    <canonicity xmlns="http://distantreading.net/eltec/ns" key="high"></canonicity>
    <timeSlot xmlns="http://distantreading.net/eltec/ns" key="T3"></timeSlot>
   </textDesc>
  </profileDesc>
  <revisionDesc>
   <change when="2018-07-17">LB check conformance</change>
  </revisionDesc>
 </teiHeader>
 <text>
  <body>
   <!--
 

 
  
 
Cornélie Huygens
Barthold Meryan







 
 Colofon 






 Dit ebook is gebaseerd op een bestand van de Digitale Bibliotheek voor de Nederlandse Letteren (www.dbnl.org).  

 © 2009 Digitale Bibliotheek voor de Nederlandse Letteren, Leiden 
   
 Cornélie Huygens, Barthold Meryan. P.N. van Kampen & Zoon, Amsterdam z.j. [1897]  

 Voor de verantwoording en oorspronkelijke paginanummering zie het bronbestand.        	 
-->
   <div type="chapter">
    <head><hi rend="it">[I]</hi></head>
    <p>Het was een avond in November van het jaar 1880.</p>
    <p>In de eetkamer van een der paleizen in de bocht van de Amsterdamsche Heerengracht zaten twee
     knapen en een klein meisje aan de massieve eikenhouten middentafel, waarover een oud-koperen
     gaskroon van sobere teekening, slechts gedeeltelijk aangestoken, een getemperd licht wierp.</p>
    <p>Het was een ruim doch laaggezolderd vertrek in oud-Hollandschen stijl. De zware, donkere
     eikenhouten balken, het bruinlederen behangsel met hoog getimmerd beschot, de twee groote
     antieke buffetten met hun deuren van geschilderd glas, de breede hooge schoorsteenmantel,
     slechts hier en daar met wat Boheemsch kristal en oud-Delftsch verlevendigd - al dat zware,
     massief belijnde in zijn doffe, donkere tinten - scheen het weinige licht nog op te slikken, te
     verzwarten de schaduwen in de hoeken en het relief van het houtsnijwerk, waartusschen alleen de
     koperen ringen en handvatsels nu en dan met spichtige flikkeringen in de oogen vonkten.</p>
    <p>In volstrekte disharmonie met de strenge somberheid van het geheel was de groote tafel, die,
     overdekt met papieren, boeken, cahiers, inktkokers, schoolbenoodigdheden van allerlei aard, te
     aanschouwen gaf de grootst denkbare wanorde, die er niet op verbeterde, wanneer de jongste der
     knapen, nu en dan opspringend, met zenuwachtige drift iets zoekend, alles nog meer
     ondersteboven wierp.</p>
    <p>‘Bart, houd toch op met dat gezanik!’ zeide eindelijk de in zijn werk verdiepte oudste
     jongen, toen ten slotte zijn broeder onverwachts met de vuist op zijn schrift sloeg en daarna,
     met de ellebogen op tafel, zijn hoofd vastgreep en op zijn werk staarde als een beeld van
     vertwijfeling.</p>
    <p>Barthold, toen de ander dit zeide, keek zonder van houding te veranderen één ondeelbaar
     oogenblik naar zijn kant, met een gezicht, alsof hij elk antwoord ver beneden zich achtte.</p>
    <p>‘Kom, geef hier je werk, als je er geen weg mee weet,’ vervolgde de oudste met iets
     gebiedends in zijn toon, ‘ik wil je wel helpen maar.... dan ook verder stilte, hoor je!’</p>
    <p>Een snelle donkere blik, tusschen breede donkere wimpers, uit de oogen schuins over hem, ging
     voor den spreker verloren.</p>
    <p>‘Bemoei je met je eigen werk!’ klonk het antwoord, dat meer gebromd dan geärticuleerd
     werd.</p>
    <p>‘Ik bemoei me niet met je zoolang je me niet hindert. Maar nu verder opgepast!’</p>
    <p>Er verscheen tegelijkertijd een lach op des oudsten knap blozend jongensgezicht, en dadelijk
     daarop begon hij een vroolijk straatdeuntje te fluiten, terwijl hij zijn boeken dichtsloeg en
     naar een zwaar tikkende hangklok tusschen de vensters opzag met het tevreden air van iemand,
     die ontdekt, dat zijn taak bijzonder vroeg is afgedaan.</p>
    <p>Een hevig vuisten-bombardement op tafel deed hem zijn welbehagelijk fluiten staken.</p>
    <p>‘Bart, nu voor het laatst, hoor! of anders...’ dreigde hij met een welsprekend gebaar, doch
     zonder eenige drift en zonder dat de genoegelijke uitdrukking van zijn gezicht in het minst
     veranderde.</p>
    <p>Het kleine zevenjarige meisje, aan de andere zijde van de tafel gezeten, zeide niets. Haar
     rustig mooi gezichtje toonde ook geen verwondering. De onschuldige blauwe kinderoogen dwaalden
     slechts van den eenen broeder naar den anderen.</p>
    <p>Johan, de oudste, thans in Barthold's oogen een soort van bliksemflits gewaar wordend, die
     niets goeds voorspelde, en begrijpend dat hij ingevolge zijn bedreiging weldra genoodzaakt zou
     zijn de physieke overmacht van zijn veertien jaren te doen gevoelen, veranderde plotseling van
     tactiek. Rustig in zijn stoel achterover geleund, de beenen languit gestrekt en de handen in
     zijn zakken, zeide hij met een halven geeuw:</p>
    <p>‘Het <hi rend="it">is</hi> waarachtig een bezoeking een broertje te hebben, dat er zwakke
     zenuwtjes op nahoudt! Je bent geen jongen, maar een meisje.’</p>
    <p>Nauwelijks had hij dit gezegd of een liniaal vloog hem onzacht tegen den neus.</p>
    <p>Nu sprong hij overeind, op den aanvaller toeloopend, die echter de tafel tusschen hen in
     stelde en toen al uitwijkend een van de zware hooggerugde eikenhouten stoelen greep en boven
     zijn hoofd zwaaide met een voor den ténger gebouwden negenjarigen knaap ongeloofelijke
     kracht.</p>
    <p>‘Als je me aanraakt, vermoord ik je!’ riep hij in hijgende woede. ‘Ik vermoord je!’
     schreeuwde hij nogmaals, zoodat Johan aarzelde, bijna verlegen met zijn eigen groote stevige
     figuur, die Barthold's tragische bedreiging lachwekkend deed zijn.</p>
    <p>Maar reeds bij den aanslag met de liniaal was het kleine meisje met een verontwaardigd: ‘dat
     ga ik aan moeder zeggen!’ weggeloopen, en voordat Johan aangaande zijn verdere houding nog een
     besluit had kunnen nemen, kwam ‘moeder’ uit de voorkamer aangesneld.</p>
    <p>‘Wil jelui wel eens stil zijn! Bart, zet dadelijk dien stoel neer. Wat is dat nu weer voor
     gekibbel?’</p>
    <p>‘Hij heeft mij voor een meisje uitgescholden!’ knarste Barthold, zoo overmand door drift, dat
     zijn stem geheel weg was; en hij balde de vuisten tegen zijn broeder en stampte op den
     grond.</p>
    <p>‘Lafaard! Je zoudt het wel laten als ik even oud en sterk was als jij!’</p>
    <p>‘Als ik niet zoo heel veel sterk was, zou ik je afranselen totdat je kroop over den grond,
     maar tegenover zoo'n klein hulpeloos jongetje moet ik lankmoedig wezen!’ zeide deze
     glimlachend. Hij haalde de schouders op en ging weer zitten, den ander, die weer op hem
     aanvloog, met zijn beide voeten afwerend.</p>
    <p>‘Moet het nu opnieuw beginnen?’ vermaande zijn moeder met een bestraffenden blik. Daarop trok
     zij den kleinen driftkop tot zich en streek hem het haar van het verhitte voorhoofd weg.</p>
    <p>‘Foei, Bart, waarom ook zoo opvliegend te zijn?’</p>
    <p>‘Ik laat me niet beleedigen... vooral niet door <hi rend="it">hem!</hi>’ klonk het met
     pathetische wanhoop.</p>
    <p>Johan liet een sarrend gegrinnik hooren.</p>
    <p>De jonge vrouw wierp haar oudsten nogmaals een berispenden blik toe.</p>
    <p>Maar het kostte die zachte kinderlijke blauwe oogen, geheel dezelfde als die van het kleine
     meisje, blijkbaar een geweldige inspanning zoo streng te kijken, en de uitwerking faalde dan
     ook geheel. Zooals zij daar stond in hare teere complexie, klein en blond en blank, over den
     mokkenden jongen heengebogen, zou men haar veeleer voor een oudere zuster dan voor de moeder
     van het drietal hebben gehouden.</p>
    <p>Op dit oogenblik was een stap, een snelle stevige mannenstap in de gang hoorbaar, en nog
     voordat de deur werd geopend, ondergingen de vier gezichten in de kamer een algeheele
     verandering.</p>
    <p>Johan boog het hoofd over zijn boek met een kleur als vuur; de jonge vrouw richtte zich
     overeind, met een zucht van verlichting; het kleine meisje zette zich in postuur om haar werk
     op de lei te vervolgen, en Barthold wendde zijn zwaar gewimperde, als door een tooverslag
     rustig geworden oogen verlangend naar de deur.</p>
    <p>Deze werd opengestooten en de heer des huizes trad binnen, met een snellen blik de jongens
     beurtelings aanziende. Hij vroeg echter niets.</p>
    <p>‘Johan, neem je boeken op en ga dadelijk naar de leerkamer!’ klonk het kort en gebiedend, met
     scherpen metaalklank van zijn lippen.</p>
    <p>‘Het is er zoo koud!’ zeide zijn vrouw bedeesd, ‘daarom juist zitten ze van avond hier.’</p>
    <p>‘Dat doet niets, daar zal hij niet van sterven. En als je werk gedaan is, Johan, verzoek ik
     je onmiddellijk naar bed te gaan.’</p>
    <p>‘Ja, vader,’ klonk het onderworpen.</p>
    <p>En onder een drukkende stilte pakte Johan alles bij elkaar en ging, zonder een woord te
     zeggen, gedwee de kamer uit.</p>
    <p>De moeder zeide ook niets, het kleine meisje zag haar vader onafgewend aan, terwijl Barthold
     bleek en treurig naar het schrift tuurde, dat opengeslagen voor hem lag en waarvan de twee
     bladzijden met cijfers waren bedekt.</p>
    <p>De jonge vrouw kreeg thans een wenk dat zij heen moest gaan, hetgeen zij onmiddellijk deed.
     Vervolgens ging haar man, met een blik op de hangklok, naar zijn dochtertje en bukte zich over
     het mooie kind heen.</p>
    <p>‘En hoe denkt Baby over zeker klokje van gehoorzaamheid? Kijk eens, hoe laat het is.’ Zijn
     geluid, van nature kort en scherp, deed thans de zachtste modulatiën hooren, waarover hij kon
     beschikken. ‘Nu, hoe laat is het?’</p>
    <p>‘Pas half acht, Va...’ klonk het met een klein zangerig stemmetje.</p>
    <p>‘Half acht en... hoeveel minuten?’</p>
    <p>De blauwe kinderoogen blikten aarzelend van ‘Va’ naar de klok en van de klok naar ‘Va’.</p>
    <p>‘Hè! ze leert het nooit!’ zeide haar broeder binnensmonds. Dat Baby ondanks haar zeven jaren
     nog niet op de klok. kon zien, was voor het geheele gezin, met uitzondering van Barthold, een
     onuitputtelijke bron van vermaak. Johan trachtte zelfs met jongensachtige vindingrijkheid dat
     pretje zoo lang mogelijk aan den gang te houden en wist zijn zusje, zoodra zich verschijnselen
     voordeden, dat zij het raadsel begon te doorgronden, weer opzettelijk van de wijs te brengen,
     een hopeloozer verwarring dan ooit ten opzichte van grooten en kleinen wijzer en minuten en
     seconden in haar hersentjes stichtend.</p>
    <p>Terwijl zijn vader al koozend en spelend met Baby bezig was, haar op den arm nemend, om op de
     hooge hangklok haar met den vinger één voor één de seconden te laten tellen, tot vijfentwintig
     toe, keek Barthold naar hen met een blik, waarin onverholen te lezen stond al de minachting,
     die zulke vreemde domme wezentjes als meisjes waren, hem inboezemden. Want hij herinnerde zich
     vol trots, dat hij zelf op zijn derde jaar al op de klok kon zien - een feit, dat hij zoo goed
     onthield, doordien hijrriet zijn moeder ontelbare keeren aan vrienden en kennissen had hooren
     vertellen.</p>
    <p>Nadat dus voor de zooveelste maal Baby, die Margaretha gedoopt was, maar nooit anders dan
     Baby werd genoemd, haar lesje had opgezegd, om het waarschijnlijk voor de zooveelste maal weer
     te vergeten, mocht zij tot hare groote vreugde nog een kwartiertje bij moeder in de voorkamer
     gaan, waar een busje met koekjes de groote attractie vormde; zoodoende bleef Barthold met zijn
     vader alleen.</p>
    <p>‘Zeg me nu eens, mijn jongen, waarom je daareven zoo driftig werdt,’ zeide de heer Meryan,
     zich nu pas voor het eerst tot zijn jongsten zoon wendend; en hij ging naast hem staan, op het
     gebogen hoofd van den knaap neerziende, zijn linkerhand werktuigelijk spelende met een bos
     sleutels in zijn zak, zijn rechter op een stoel geleund. ‘Ik hoorde een geraas alsof hier alles
     kort en klein werd geslagen en jouw stem boven alles uit. Wat had Johan je gedaan?’</p>
    <p>‘Me voor een meisje uitgescholden!’</p>
    <p>Weer begon bij de herinnering zijn gezicht te gloeien, en weer werd zijn mededeeling op
     dezelfde wijze ontvangen als daareven. Ook zijn vader bleek door zijn zwijgen te wettigen
     Barthold's opvatting, dat inderdaad geen afschuwelijker scheldwoord denkbaar was.</p>
    <p>‘Maar hoe kwam hij er toe?’</p>
    <p>‘Hij zeide, dat ik er zenuwtjes op nahield!’</p>
    <p>‘En was je werkelijk wat zenuwachtig? Zeker iets met je werk, dat niet vlotte?’</p>
    <p>‘Ja, Va, een som die niet deugt. Er is een fout in... ik bedoel een fout in het boek.’</p>
    <p>‘In het boek?...’ herhaalde zijn vader zeer verwonderd, maar toch zonder een zweem van het
     spottend ongeloof, dat deze opmerking van een negenjarigen knaap ieder ander waarschijnlijk
     hadde ontlokt. ‘Laat eens even zien.’</p>
    <p>‘Hier staat de uitkomst - hier, achterin. Als wij een som af hebben, mogen wij het altijd
     nazien, om te weten of wij ze goed hebben uitgewerkt. Nu zijn de opgegeven eindcijfers heel
     anders dan de mijne, en dat is ondragelijk! Het <hi rend="it">kan</hi> niet als <hi rend="it"
      >mijn</hi> werk goed is, en het <hi rend="it">is</hi> goed!’</p>
    <p>Hij sprak met klimmenden nadruk, uitstootend de woorden als uit een afgrond van wanhoop. En
     daarna sloeg hij zijn peinzende zwaarmoedige oogen tot zijn vader op, hem aanziende met een
     soort van veneratie. Het was een zonderlinge blik uit kinderoogen - een blik, vertolkend een
     grenzelooze liefde en een grenzeloos vertrouwen, al de intensiteit van liefde van een in
     zichzelf gekeerd kindergemoed, dat slechts een enkel object voor zijn onstuimigen ziele-honger
     vindt.</p>
    <p>Zijn vader ving dien blik op en zijn eigen gelaat weerkaatste dien als het ware. Hij zeide
     evenwel niets, nam het rekenboek op en las aandachtig de opgave.</p>
    <p>‘Laten wij eens even samen nazien,’ en hij schoof een stoel bij de tafel. Zijn toon was als
     die van een man niet tegenover een kind, maar tegenover zijn gelijke, en weldra gleed het
     scherp geoefend oog van den directeur van een de halve wereld omvattende handelsonderneming
     langs de tallooze rijen van cijfers, terwijl de knaap zijn blik volgde in een spanning, alsof
     leven en dood van het onderzoek afhing.</p>
    <p>Onbuigzaamheid, wilskracht, een zeldzaam autoritair karakter teekenden de strenge,
     fijnbesneden trekken, die thans helder verlicht waren. Er lag een staalgrijze flikkering in de
     oogen evenals een metaalklank in de stem. Stem en oogen behoorden bij elkaar. Wie dien man
     oplettend aanzag, kon niet verwonderd zijn, dat de dunne, vastgesloten lippen, wanneer hij
     sprak, de woorden zoo kort uitstootten. Het Was over het geheel een karakteristieke kop. De
     zware knevel was niet bij machte de vierkante lijnen van mond en kin en het ietwat te breede
     van het ondergelaat te verbergen; toch had het gelaat bij oogenblikken iets sympathieks,
     ondanks de harde strenge expressie. Ofschoon, boven het diep inpuntend maar niet hooge
     voorhoofd, het haar reeds begon te grijzen, was het voorkomen van den heer Meryan dat van een
     man op de middaghoogte zijns levens. De niet rijzige maar breedgeschouderde gestalte versterkte
     als het ware den totaal-indruk, teweeggebracht door de trekken, de stem, de oogen, de gebaren.
     Zijn geheele persoonlijkheid droeg den stempel van een zelfbewuste kracht, die de veneratie van
     den knaap volkomen scheen te wettigen.</p>
    <p>Hij zat thans druk te cijferen, nu en dan korte vragen tot Barthold richtend en telkens,
     wanneer hij de vlugge, schrandere antwoorden vernam, was er een tinteling van satisfactie in
     zijn oogen waar te nemen.</p>
    <p>‘Ik ga ook gelooven, dat je werk goed is, Bart,’ zeide hij, voor de tweede maal alles
     napluizend, ‘maar... een fout in het boek is toch ook moeielijk aan te nemen.’</p>
    <p>Hij begon weer van voren af aan met onuitputtelijk geduld, totdat hij eensklaps
     glimlachte.</p>
    <p>Daarna tikte hij zijn zoontje op het hoofd met de liniaal, waarmede al dien tijd zijn
     linkerhand had gespeeld.</p>
    <p>‘Die flinke bol daar heeft er geen schuld aan, maar toch ligt de fout aan jou! Het is
     eenvoudig een vergissing met transporteeren of liever, je hebt het goed gedaan, maar het cijfer
     onduidelijk gezet... kijk maar: het is negen in plaats van nul! Het streepje staat er niet
     duidelijk genoeg, en bij het terugkeeren tot het eindcijfer hield je het telkens voor een nul,
     en ik ook. Dáár zit het. Nu zullen we er wel komen.’</p>
    <p>‘Mag ik het doen?’ vroeg Bart, heesch fluisterend in zijn spanning.</p>
    <p>Zijn vader gaf hem de pen en bleef toekijken totdat de uitkomst niet twijfelachtig meer was.
     Toen wierp Barthold met een ‘hoera!’ het boek in de hoogte, en met dezelfde onstuimigheid die
     vroeger zijn ongeduld had gekenmerkt, sprong hij op, zijn vreugde lucht gevende door een paar
     buitelingen over het tapijt, die een clown geen oneer hadden aangedaan.</p>
    <p>Hij was opgewonden blij nu en zijn oogen schitterden na die buiteling. Maar geen vroolijke
     lach verscheen op het kindergezicht, en na die eene hevige maar kortstondige uiting keken de
     oogen weer even ernstig als te voren.</p>
    <p>Zijn vader stond op, gereed weer naar zijn studeerkamer terug te keeren.</p>
    <p>‘Als er 's avonds weer eens iets hapert met je werk, kom dan liever dadelijk bij me. Je weet
     immers dat je dit altijd doen mag!’</p>
    <p>‘Ik vind het zoo graag zelf!’ antwoordde de knaap; ‘maar als u beter vindt dat ik bij u kom,
     zal ik het doen.’</p>
    <p>‘Ik vind het beter, beste vent, omdat je je dan niet zoo overstuur maakt als daareven. Vind
     je dat zelf ook niet?’</p>
    <p>De metaalstem was nu geheel gedempt en de beide handen van den spreker rustten op Barthold's
     schouders, terwijl deze van hem afgewend met gebogen hoofd voor de tafel stond, nog turend op
     de cijfers, die hem zooveel hoofdbrekens hadden gekost.</p>
    <p>‘Blijf nu niet langer werken dan tot halfnegen,’ zeide zijn vader op denzelfden overredenden
     toon, zooals hij dien tegenover een vriend van zijn eigen leeftijd zou hebben gebezigd. ‘Dat
     beloof je me, niet waar?’</p>
    <p>‘Ja, vader.’</p>
    <p>Zij klonken bijna plechtig die twee woordjes, en Meryan glimlachte even toen hij zich
     omkeerde en de kamer uitging.</p>
    <p>Maar de deur was nauwelijks achter hem dicht of Barthold, nog altijd droomerig voor de tafel
     staande, werd als het ware wakker en liep hem achterna.</p>
    <p>‘Vader.... daar straks had <hi rend="it">ik</hi> eigenlijk meer schuld dan Johan. Ik hinderde
     hem 't eerst, doordien ik me zoo afschuwelijk nijdig maakte over die som.’</p>
    <p>Er was een oogenblik stilte. In de witte scherp verlichte gang ving de vader weer dien
     eerbiedigen, vertrouwelijken kinderblik op, en hij nam in een opwelling het hoofd van den knaap
     tusschen zijn beide handen en kuste hem verscheidene malen achtereen.</p>
    <p>‘Het is flink en eerlijk van je dit te bekennen, Bart. Maar Johan mocht je toch nooit sarren.
     Ziezoo, nu zeg ik je meteen goedennacht. Kom nu maar niet meer bij me. Ik heb nog veel te doen
     van avond. Slaap lekker, mijn jongen.’</p>
    <p>En met snelle stappen ging Meryan naar zijn studeerkamer terug, waar hij bleef werken tot
     lang na middernacht.</p>
   </div>
   <div type="chapter">
    <head><hi rend="it">[II]</hi></head>
    <p>Inmiddels lag Barthold - volgens zijn belofte precies om halfnegen naar bed gegaan - uren
     lang wakker. Nu, in de stilte en duisternis kwam het tooneel tusschen hem en Johan hem weer
     opnieuw voor den geest, doorleefde hij nogmaals dat moment van machtelooze razernij, toen Johan
     hem een meisje had genoemd.</p>
    <p>En hij voelde weer iets van de sensatie van toen - iets droogs in zijn keel en iets
     tintelends in zijn achterhoofd, dat hem half dol maakte... hem een stoel had doen grijpen met
     den wensch zijn broeder morsdood te kunnen slaan.</p>
    <p>En als hij grooter en sterker was geweest, werkelijk de macht had gehad Johan te
     vermoorden... zou hij het dan niet gedaan hebben?</p>
    <p>Deze vraag belette hem in te slapen. Hij lag rusteloos te woelen. Hij vond het, nu zijn drift
     voorbij was, afschuwelijk te moeten denken, dat... als hij niet te klein was geweest, hij op
     ditzelfde oogenblik misschien een moordenaar zou zijn - een moordenaar als Caïn. En dan zou hij
     nu, in plaats van warm in zijn bed te liggen, evenals deze radeloos in de duisternis
     voorthollen totdat...</p>
    <p>Eenig geritsel in de kamer naast de zijne, waar Johan sliep, deed hem de oogen openen.</p>
    <p>Hij ging overeind zitten, luisterde even en zag weldra onder de reet der communicatie-deur
     licht schijnen. Hij trok verachtelijk de schouders op en liet zich weer achterover vallen. Hij
     wist precies wat dat licht beteekende. Johan lag immers 's avonds in bed zoo vaak te lezen, bij
     een kaars, in het geheim... allerlei boeken, die niemand zien mocht, die hij stilletjes
     binnensmokkelde in zijn schooltasch, doodsbang dat vader het merken zou.</p>
    <p>Een poosje geleden had hij, van den prins geen kwaad wetend, dood toevallig hem betrapt met
     zijn kaars en zijn boeken, en toen was Johan erg geschrikt, hem dreigend ‘als hij voor
     verklikker speelde,’ het hem ‘geducht betaald’ te zullen zetten!</p>
    <p>Hij, Barthold, voor verklikker spelen! Als hij had willen klikken, had hij niet behoeven te
     wachten tot die gelegenheid! dacht hij geërgerd. Johan deed immers altijd dingen, die verboden
     waren en hem erge straffen op den hals zouden hebben gehaald. Klikken was goed voor meisjes.
     Baby klikte altijd, daar was zij dol op. Vader verbood het haar, maar moeder nooit, zeker omdat
     moeder zelve een vrouw was en als kind ook veel geklikt had.</p>
    <p>Toen het lichtschijnsel onder de deurreet, dat zijn gedachten een oogenblik had afgeleid, hem
     niet langer bezighield, keerde hij tot zijn vorige gewetenskwellingen terug.</p>
    <p>Want dat moordzuchtige, dat ten aanzien van Johan in hem opkwam, had meer dan eens zijn
     geweten gepijnigd. Een paar jaren geleden - hij herinnerde het zich als ware het gisteren
     gebeurd - had hij zijn broeder met een mes nageloopen en hem zóó aan de pols gewond dat hij
     bloedde, omdat Johan een van zijn liefste konijntjes gesard en geschopt had. Toen was hij heel
     erg gestraft: twee dagen en twee nachten op zolder, op water en brood en met een stroomatras om
     op te liggen, geheel als een echte gevangene. Nu was die straf op zichzelve eigenlijk minder
     geweest. Maar hij had zijn vader, toen de wandaad hem werd medegedeeld en hij Johan's bloedende
     pols zag, wit zien worden als krijt, en zijn gezicht zóó zien veranderen, dat hij toen pas
     begrepen had welk een verschrikkelijk kwaad hij had bedreven. De zware straf daarna was hem
     eerder een verlichting geweest, want nu behoefde hij zijn vader dien tijd niet onder de oogen
     te komen, en het op water en brood gesteld zijn, dat had hij graag over voor zijn trouw
     konijntje, dat hem vertrouwde en als een hondje naliep, en dat hij naar zijn overtuiging
     verplicht was te beschermen als het mishandeld werd.</p>
    <p>Het meest had hij in die twee dagen tegen het ‘weer beneden komen’ opgezien. Zijn vader was
     hem zelf komen halen, wel nog heel strak, maar overigens er uitziende alsof er niets gebeurd
     was.</p>
    <p>‘Je hebt je straf ondergaan, Barthold, en van nu af is alles vergeven. Ik vraag je niet mij
     te beloven zoo iets nooit meer te doen. Niet waar, dat is niet noodig?’</p>
    <p>Zijn vader had hem bij die woorden de hand gegeven, en hij had gezegd: ‘Neen vader.’ Daarop
     was hij mee naar beneden gegaan, en moeder had met tranen in de oogen hem gekust en daarna
     Baby; en Johan had hem zijn verbonden hand toegereikt. Maar toen had hij een gevoel gekregen
     als zou hij stikken, was weer teruggevlogen naar den zolder en had daar languit op den grond
     liggen huilen, uren lang. En wat had hij toen een hoofdpijn gekregen! Een hoofdpijn zóó erg,
     dat de dokter moest worden gehaald. Deze had hem iets gegeven dat heerlijk smaakte en waarvan
     hij dadelijk insliep. Toen hij wakker werd, was hij heelemaal beter, en na dien tijd herinnerde
     hij zich niet ooit meer gestraft te zijn geworden.</p>
    <p>Hoe levendig stond hem dit nog voor de verbeelding, en hoe goed wist hij nog alles wat hij
     toen gedacht had!</p>
    <p>Maar eigenlijk was hij even schuldig.... neen, schuldiger nog, want hij had nu geen arm zwak
     konijntje verdedigd, maar alleen hij zelf was beleedigd geworden.</p>
    <p>Hij haatte Johan, hij wist dat hij hem altijd haatte, en dat haten iets heel leelijks was;
     maar tusschen haten en een moord willen doen, lag toch nog een groot verschil.</p>
    <p>Zijn vader had hij onlangs aan tafel hooren zeggen, toen er vreemde menschen bij waren, dat
     hij, Barthold, zoo verwonderlijk logisch dacht. Later had hij nieuwsgierig gevraagd wat dat
     was: ‘logisch denken,’ daar hij heel goed had opgemerkt, dat de meeste menschen aan tafel hem
     met verwondering hadden bekeken. Zijn vader had hem toen gezegd dat het wel heel moeielijk was
     hem dit uit te leggen, maar het toch zou probeeren. Logisch denken dan was verstandelijk
     denken, waar denken. Er bestond een wijze van denken, die hoofdzakelijk berustte op het
     verstand, en eene manier van denken waar het gevoel te veel meesprak. Dat laatste was onlogisch
     denken. Vrouwen deden dat meestal, mannen zelden. Want het gevoel gaf heel dikwijls aanleiding
     tot dwalen en onjuist oordeelen.</p>
    <p>Daarop had hij gevraagd hoe men zijn best kon doen om altijd logisch te denken.</p>
    <p>Ja, dan moest men leeren denken naar vaste voorgeschreven wetten en vooral niet zóó als men
     zelf het 't liefst deed. Logisch of logica was afgeleid van het Grieksche woord Logos en
     beteekende Rede - dus denken volgens de Rede. En de Rede was juist de hoogste gift, den mensch
     door de natuur geschonken. Hoe gretig had hij naar die verklaring geluisterd. Logisch denken
     was dus iets heel knaps en moeielijks en mannelijks, en hij, Barthold, scheen dat zoo maar
     vanzelf te kunnen! Niet weinig trotsch op zijn knapheid had hij zich toen voorgenomen altijd
     logisch te denken.... niet zooals hij zelf het 't prettigst en gemakkelijkst vond, maar zooveel
     mogelijk tegen zichzelf in, dat was het secuurst.</p>
    <p>En daarom was hij nu, te bed liggend, ijverig bezig elke gedachte van dezen avond te wikken
     en te wegen, en kwam hij tot de slotsom dat hij, een oogenblik gewenscht hebbend, Johan te
     kunnen vermoorden, even schuldig was als iemand die een moord had begaan, daar alleen zijn
     gemis aan kracht het had belet.</p>
    <p>Dit resultaat van zijn logica vond hij allerakeligst.</p>
    <p>Want niet alleen wilde hij geen moordenaar wezen, maar hij wilde zelfs heel goed, boven alles
     goed wezen.</p>
    <p>Zijn hoofd gloeide, en ondanks de November-koude wierp hij dekens en lakens en alles van zich
     af, want hij vond het om te stikken.</p>
    <p>Goed zijn.... wat was dàt moeielijk! En toch <hi rend="it">wilde</hi> hij goed worden, zoo
     goed als niemand anders was.... zoo goed als Christus.... of zoo goed als vader!</p>
    <p>Neen, zoo goed als vader was onmogelijk..... maar zooals Christus dat zou nog wel gaan, als
     hij heel erg zijn best bleef doen.</p>
    <p>Want Christus vond hij eigenlijk niet altijd zóó heel volmaakt. Hij kon zelfs niet begrijpen
     dat vroeger alle menschen hem voor den zoon van God hielden, in plaats van voor een goed
     mensch. Hij, Barthold, dacht wel eens bij zichzelf, dat Jezus soms erg heftig en driftig kon
     zijn.... zoo o.a. tegen die Kananeesche vrouw, die hem smeekte zich te ontfermen over haar
     dochter die van den duivel bezeten was. In 't eerst immers wilde hij zelfs geen antwoord geven,
     omdat zij geen Israëlitische was. En toen zij maar altijd bleef smeeken, vond hij Jezus'
     woorden: ‘Het is niet betamelijk het brood der kinderen te nemen en voor de honden te werpen,’
     alles behalve vriendelijk en barmhartig. Zij zelve kon het toch niet helpen, dat zij een
     Kananeesche en geen Israëlitische was, en dat had Jezus ook moeten begrijpen, en de arme vrouw
     niet dadelijk met een hond vergelijken! Als hij gedurfd had, zou hij gezegd hebben dat hij dit
     van Jezus onlogisch vond.</p>
    <p>Zoo waren er ook nog andere dingen, die hij in een zoo edel verheven mensch als Christus
     vreemd vond en zelfs afkeurde; en over die dingen dacht hij later soms na, trachtend zich voor
     te stellen hoe hij, Barthold Meryan, in de plaats van Christus zou hebben gehandeld.</p>
    <p>Dit kalm toetsen van zijn eigen doen en laten aan het doen en laten van den grondlegger des
     Christendoms vond zijn oorzaak in de omstandigheid, dat bij de Meryans iederen morgen aan het
     ontbijt een hoofdstuk uit den Bijbel werd gelezen. Zoodra de heer des huizes zijn oudsten zoon
     in staat achtte het Nieuwe Testament te kunnen begrijpen, had hij deze gewoonte ingesteld, en
     was er niet meer van afgeweken, al ontging hem geenszins het volslagen gemis aan belangstelling
     juist van hem voor wien de lectuur bestemd was. Maar gelukkig waren er ook nog anderen onder
     zijn gehoor. Zoo moest voor de bijbellezing het geheele dienstpersoneel binnenkomen. Deftig en
     ernstig, met neergeslagen oogen, schuifelden zij alle ochtenden met hun zessen, twee aan twee,
     geruischloos de kamer in, om op de mooie gebeeldhouwde stoelen langs den wand plaats te nemen
     met een zekere schroomvalligheid, als vermochten zij zich nog niet duidelijk rekenschap te
     geven van het verschil tusschen dat ééne kwartier in den morgen en al de andere uren van den
     dag. Meryan was er op gesteld zekere familie-tradities in eere te houden. Bij zijn ouders was
     ook altijd geregeld bijbellezing gehouden. Bovendien achtte hij het hoogst ontwikkelend voor
     zijn kinderen hen reeds vroeg met de moreele schoonheden en de hooge literarische waarde van
     het Boek der boeken gemeenzaam te maken.</p>
    <p>Zelf toegedaan het beginsel van het vrije onderzoek in zake godsdienst, doortrokken met de
     vrijheidsdenkbeelden van '48, die hem na langen innerlijken strijd hadden doen breken met al de
     dogma's, al de godsdienstige en politieke leerstellingen, door zijn streng orthodoxen en
     conservatieven vader hem ingeprent, had hij zich te meer gehecht aan die ééne reliquie uit de
     dagen zijner jonkheid. Den bijbel kon hij, zonder zichzelf ontrouw te worden, blijven vereeren,
     zij het ook op geheel andere gronden dan voorheen - niet meer als de openbaring van het
     ongeziene, maar als een grandioos eerbiedwaardig gedachtenmonument uit de oudheid en de suprême
     getuigenis van de edelste menschenziel, die ooit op aarde geleefd had.</p>
    <p>Zoo had hij over den bijbel en de evangeliën tegen zijn jongsten zoon gesproken, toen deze
     acht jaar werd. En de devote aandacht, waarmede deze eene toehoorder des morgens aan zijn
     lippen hing, was hem in den beginne een genot geweest. Later zag hij zich gedwongen elk
     hoofdstuk, alvorens het hardop te lezen, eerst aan een nauwkeurige revisie te onderwerpen, om
     het voor de soms al te gretig luisterende kinderooren geschikt te maken. In den aanvang had hij
     gezegd, dat, al wie het een of ander van het voorgelezene niet begreep, hem dadelijk in de rede
     mocht vallen en uitlegging vragen. Niemand had er vroeger ooit aan gedacht dit te doen, maar
     Barthold wèl, en dit gaf dan soms aanleiding tot vragen en opmerkingen, die Meryan met het oog
     op het gemengd gehoor minder wenschelijk achtte.</p>
    <p>Zoo las hij op een morgen hoofdstuk XIX van het Evangelie van Mattheüs en kwam aan vers 21,
     waar Jezus tegen een rijken jongeling zegt: ‘Zoo gij wilt volmaakt zijn, ga heen, verkoop wat
     gij hebt en geef het den armen, en gij zult een schat hebben in den hemel, en kom herwaarts,
     volg mij.’</p>
    <p>Hier spitste Barthold reeds zijn ooren, en toen vers 23 kwam: ‘En Jezus zeide tegen zijne
     discipelen: Voorwaar, ik zeg u, dat een rijke bezwaarlijk in het Koninkrijk der hemelen zal
     ingaan,’ kon hij het niet langer uithouden en vroeg plotseling:</p>
    <p>‘Is het dan slecht om rijk te zijn?’</p>
    <p>Op die vraag was eerst een drukkende stilte gevolgd. Terwijl het dienstpersoneel op den grond
     tuurde, had zijn vader geantwoord, hoe Jezus hiermede alleen had willen duidelijk maken, dat
     men van zijn rijkdom ook iets aan anderen moest afstaan.</p>
    <p>Van dien dag af evenwel verzocht hij den kleinen jongen, die toch de eenige interpellant
     bleek te zijn, alle vragen over den bijbel uit te stellen tot na tafel. Dit uur van den dag was
     hij gewoon geheel aan zijn kinderen te wijden. Hij stoeide met Baby, en met de jongens deed hij
     spelletjes of las met hen, en zoo kwam ook 's avonds vaak de bijbel ter sprake en gaf hij
     verklaringen, o.a. van de gelijkenissen, die Barthold prachtig vond. Maar het gebeurde ook wel
     eens, dat de knaap redenen meende te hebben om hetgeen Jezus tegen zijne discipelen zeide,
     onbewimpeld af te keuren. In hoofdstuk XII van het Evangelie van Lukas was een passage
     voorgekomen, die hem den geheelen dag niet meer uit het hoofd wilde. Het was toen Jezus tot de
     verzamelde schare zeide:</p>
    <p>‘Meent gij, dat ik gekomen ben om vrede te geven op aarde? Neen, zeg ik u, maar veeleer
     verdeeldheid!</p>
    <p>‘Want van nu af zullen er vijf in één huis verdeeld zijn, drie tegen twee, en twee tegen
     drie.</p>
    <p>‘De vader zal tegen den zoon verdeeld zijn, en de zoon tegen den vader; de moeder tegen de
     dochter en de dochter tegen de moeder; de schoonmoeder tegen hare schoondochter en de
     schoondochter tegen hare schoonmoeder.’</p>
    <p>Zoo'n tweedracht te zaaien in de gezinnen, zelfs ter wille van God, kon toch niet goed zijn,
     meende hij, en toen na den eten voor hem het heerlijkste uur van den dag was aangebroken, uitte
     hij zijn bedenkingen hardop.</p>
    <p>Tot zijn groote verwondering was vader toen bijna ongeduldig geworden, hem zeggend, dat hij
     nog veel te klein was om over een zoo verheven boek als den bijbel en een zoo grootsche, edele
     figuur als Christus een oordeel te mogen hebben. Dat zelfs de grootste geleerden niet bij
     machte waren een zoo oud geschrift geheel en al te verklaren. Dat het bovendien geschreven was
     in den beeldenden stijl der oudste Oostersche volken - dat de Apostelen, die de woorden van
     Jezus hadden opgeteekend, dit deden elk op hunne wijze. Het was dus zeer goed mogelijk dat
     Jezus zelf zich veel zachter had uitgedrukt. En niemand dacht er aan dergelijke uitlatingen
     woordelijk op te vatten.</p>
    <p>Nog veel meer had vader over den bijbel gezegd, en ook over de Kananeesche vrouw, die hij er
     bij haalde. En hij had eerbiedig geluisterd, maar heelemaal overtuigd was hij toch niet. En
     hoewel hij het heel naar vond in iemand, die hij zoo graag wilde vereeren, een vlekje te
     ontdekken, heelemaal volmaakt vond hij Christus niet.</p>
    <p>Later brandden hem nog menigmaal vragen over den bijbel op de lippen; maar hij zag zeer goed
     dat zij zijn vader hinderden. Wel vroeg hij soms nog een verklaring van wat hij niet begreep,
     maar aan critiek waagde hij zich niet meer.</p>
    <p>Heden avond evenwel beseffend zijn eigen groote schuld, en juist dien morgen het verhaal van
     Johannes gehoord hebbend over het verschijnen van Christus voor Pilatus, stond de edele figuur
     hem thans voor den geest, omgeven door een aureool van zachtmoedigheid en berusting, gevoelde
     hij nog hopeloos ver van het ideaal van zijn toekomstig ik te zijn verwijderd.</p>
    <p>Berouwvol wierp hij zich om en om, van oordeel, dat hij weer gestraft had moeten worden, en
     plotseling bezield met de edelste voornemens.</p>
    <p>Hij zou voortaan heel zachtzinnig zijn tegen Johan, en als deze, misbruik makend van zijn
     overmacht, hem weer sarde en beleedigde, zou hij alles verduren en slechts het hoofd buigen,
     onbewegelijk en zwijgend, precies zooals Jezus had gedaan in den raad der Hoogepriesters, toen
     men op hem spuwde en hem in het aangezicht sloeg.</p>
    <p>Doch te midden van die bui van diepen ootmoed kwam eensklaps de gedachte bij hem op, of Jezus
     - die toch wel eens boos kòn worden - ook zóó geduldig en zachtmoedig had kunnen blijven, als
     zijn vijanden het in hun hoofd hadden gekregen hem zoo verschrikkelijk te beleedigen als Johan
     hem gedaan had.</p>
    <p>Neen, dat geloofde hij niet, stellig niet. Hij, Barthold, werd ten minste veel liever
     geslagen en gegeeseld en gekruisigd dan te verduren wat hij van avond verduurd had.</p>
    <p>Het speet hem geducht, dat iets van dien aard niet in den bijbel stond, want dan zou hij
     precies hebben geweten hoe zich te gedragen. Wat zou Christus hebben gedaan als <hi rend="it"
      >hij</hi> een broer had gehad als Johan?</p>
    <p>Zijn dieper ingaan tot die vraag en zijn overwegen van de mogelijkheid eener zoodanige
     omstandigheid deed langzamerhand zijn schuldgevoel insluimeren, stemde hem kalmer, en toen,
     tegen halftwaalf, zijn moeder als gewoonlijk door de slaapkamers harer kinderen de ronde deed,
     lei hij eindelijk in een diepen slaap.</p>
    <p>Maar voor de zooveelste maal schudde het kinderlijk blond moedertje het hoofd bij den aanblik
     van het bed van haar jongste, vergeleek den slaap van Johan, die, toen hij zijn moeder de trap
     hoorde opkomen, gauw zijn boek had weggestopt en de kaars had uitgeblazen en nu als een
     toonbeeld van rust daar nederlag, met de wanorde, de onrust, die Barthold's inslapen zoo vaak
     scheen vooraf te gaan: de dekens in elkaar gerold in een hoek van het ledikant, hijzelf
     nagenoeg blootgewoeld, de donkere wanordelijke haren over de oogen, de kleine handen tot
     vuisten ineengeklemd! Zij zette de kandelaar neder, zóó dat het schijnsel hem niet kon
     hinderen; en zonder den kleinen slaper wakker te maken, volbracht zij haar bijna dagelijksche
     taak. Eerst legde zij hem, daar hij bijna dwars lag uitgestrekt, weer recht, spreidde
     voorzichtig het laken en de dekens over hem, stopte hem lekker warm in, en bleef ten slotte nog
     even staan, zich bukkend, onvoelbaar zacht met hare lippen aanrakend den tusschen al het
     beddewit zich zoo donker afteekenenden kleinen ragebol. Toen sloop zij heen, en in de kamer was
     het nu alsof nog iets was overgebleven van de koesterende verschijning, alsof een adem van
     vrede er was neergedaald, wiegend met zonnige droomen en sussend in zoeten sluimer de rusteloos
     vragende zoekende kinderziel.</p>
   </div>
   <div type="chapter">
    <head><hi rend="it">[III]</hi></head>
    <p>Allen, die met de familie Meryan slechts eenigermate bevriend waren, kenden de eigenaardige
     verhouding van den vader tot zijn jongsten zoon - eene verhouding, die volgens velen hunner
     dwaas was tot het belachelijke toe. Inderdaad kon het niemand ontgaan, die ook maar van verre
     in het huiselijk leven der Meryans was ingewijd, dat het gelaat van den heer des huizes,
     evenals zijn metalen stem en zijn bij het geringste verschil van opvatting autoritaire
     spreekwijze, plotseling een verandering ondergingen, zoodra Barthold slechts den mond opende.
     Dan luisterde hij als iemand, die, hoewel luisteren meestal een overtollige bezigheid vindend,
     toch soms beseft dat het ook zijn aangename zijde kan hebben, dan plooiden de dunne strakke
     lippen zich tot een glimlach, klonk in zijn antwoord, wanneer hij soms den knaap moest
     tegenspreken, een zekere aarzeling, sprak hij hem tegen zooals men iemand wederlegt dien men
     overigens als zijn meerdere erkent.</p>
    <p>Zelfs den minst scherpzinnigen opmerker vielen deze nuances in het oog. Wat velen daarentegen
     ontging, was het eerbiedig luisteren van den overigens meestal onvriendelijken nurkschen knaap
     zoodra hij de stem van zijn vader hoorde. Het in hun oogen ongerijmde van Meryan's vadertrots
     deed een gedeelte van hetgeen voorviel voor hen verloren gaan. Zij konden niets bijzonders aan
     den jongen vinden.</p>
    <p>Mannen van autoriteit in den lande, personen van invloed op politiek of industrieel terrein,
     waarmede Meryan vriendschappelijke of wel zakelijke relaties onderhield, en die in de groote
     fraaie woning op de Heerengracht gastvrij ontvangen werden, hadden soms moeite een spottend
     schouderophalen achterwegen te laten, wanneer de heer des huizes, zoodra de knaap aan tafel,
     dwars door het gesprek heen, op een soort van orakeltoon het een of ander zeide, aandachtig
     naar hem luisterde, in plaats van ‘den kwâjongen’ - zooals zij Barthold à part soi betitelden -
     eenvoudig het zwijgen op te leggen.</p>
    <p>Hun ergernis vond nog meer voedsel in de omstandigheid, dat zijzelven - overigens erkennend
     Meryan's groote intellectueele en andere eigenschappen - niet zelden zich beijverden discussies
     over scherp belijnde onderwerpen, vooral in zake politiek, en zijn veelal tranchante antwoorden
     te vermijden, hem aldus concessies doende die weinigen van hen te verwachten hadden gehad. En
     dan getuige te moeten zijn hoe diezelfde man, door hen ontzien, met een zekere waardeerende
     aandacht de dogmatisch getinte enormiteiten van een kind aanhoorde, dit stelde veler geduld op
     een zware proef!</p>
    <p>Toch veroorloofde geen zijner vrienden zich ook maar de geringste toespeling op zijn
     zonderlinge opvoedingsmethode en zijne inconsequenties te dien opzichte. De oudste jongen toch
     werd geheel anders behandeld. Met patriarchale gestrengheid werd deze op zijn plaats gezet
     zoodra hij slechts even wilde meepraten.</p>
    <p>Over het algemeen menageerde men Meryan dus, vermits velen hem overigens genoeg apprecieerden
     om hem zijn autocratische eigenaardigheden te vergeven. Maar ook waren er die hem een
     ‘onmogelijken doctrinair’ noemden, den omgang met hem vermeden en langzamerhand geheel van hem
     vervreemdden.</p>
    <p>Zoo gebeurde het op zekeren dag, dat een van Meryan's vroeger academievrienden - een advocaat
     uit Utrecht met wien hij, sedert zijn studeeren te Leiden, relatiën van eenigszins
     intermittenten aard had onderhouden, met zijn vrouw een dag was overgekomen. Aan het diner,
     waar nog een paar andere wederzijdsche vrienden mede aanzaten, heerschte een levendig gesprek.
     Meryan was aan tafel gezeten naast de echtgenoote zijns vriends, een nog jonge, mooie, begaafde
     vrouw. Zeer gevoelig voor vrouwelijk schoon in het algemeen, en voor het charme dat van hare
     persoonlijkheid uitging in het bijzonder, onderhield hij zich bij voorkeur met zijn
     tafelgenoote, schertste met zeldzame opgewektheid, vertoonend bij die gelegenheid eigenschappen
     als causeur, die zich anders zelden openbaarden. Het was weldra tusschen hen een schermutselen
     met geestige volzinnen, paradoxale uitingen - een kruisvuur van plagende opmerkingen en pikante
     replieken, waarnaar ook de anderen begonnen te luisteren, mede schertsend, geamuseerd door het
     tintelende van haar geest, die aan zijn scherpzinnigheid niets toegaf. Op een gegeven oogenblik
     kwam ook de logica ter sprake, en toen werd het vuurwerk nog schitterender, totdat hij ten
     slotte haar alleen aan het woord liet en toeluisterde met een sceptisch lachje, getemperd door
     hoffelijkheid, inmiddels bij zichzelf overleggend hoe hij straks, met één njngepunte pijl uit
     den strak gespannen boog van zijn mannelijk intellect, het kaartenhuisje van haar vrouwelijk
     vernuft zou doen ineenstorten.</p>
    <p>Daar eensklaps, gedurende een secondenlange stilte, klonk het op apodictischen toon van het
     benedeneinde der tafel:</p>
    <p>‘Vrouwen kunnen niet logisch denken.’</p>
    <p>Een bom, plotseling midden in de kamer gevallen, had niet meer verbazing kunnen
     teweegbrengen.</p>
    <p>In roerloos zwijgen staarden allen naar den kant, waar de drie kinderen bijeen zaten. Toen op
     eens barstte er aan tafel een onbedwingbare schaterlach uit, waarin echter noch de gastheer
     noch de gastvrouw deelde - de laatste niet omdat zij bezig was Barthold door teekenen te
     beduiden, dat hij iets zeer ongepasts had gezegd, en de eerste wegens andere redenen.</p>
    <p>Toen de hilariteit bedaarde, wendde Meryan zich kalm tot zijn jongsten zoon, die verbaasd
     rondzag, volstrekt niet begrijpend, dat hij, door te herhalen wat vader hem had geleerd, iets
     lachwekkends had gedaan, maar wierp eerst Johan, die geluidloos zat te schudden van de pret,
     een blik toe, die zijn lachlust dadelijk bedwong.</p>
    <p>‘Wat je daar zegt, Bart, is niet geheel juist. Ik geloof, dat je je gedachte beter bedoelt
     dan uitspreekt. Vrouwen <hi rend="it">kunnen</hi> wel logisch denken, wanneer het haar geleerd
     wordt en zij er zich in oefenen, evenals er mannen <hi rend="it">kunnen</hi> zijn, die het
     nooit leeren.... al is over het algemeen logisch denken een beslist mannelijke eigenschap. Maar
     het is aan te leeren met behulp van een andere wetenschap.’</p>
    <p>‘Welke wetenschap?’ vroeg Barthold dadelijk.</p>
    <p>‘Hoofdzakelijk door wiskunde.’</p>
    <p>Barthold zeide niets meer, maar nam zich op hetzelfde moment voor, een even groot wiskundige
     te worden als hij nu reeds een groot logicus was; en de gasten tuurden werktuigelijk voor zich
     op hun borden, wijl zij voelden anders moeielijk hunne gewaarwordingen te kunnen verbergen. Het
     voorgevallene achtten zij zóó ongehoord, zij vonden, dat Meryan èn als gastheer èn als vader
     zich zoo onmogelijk had aangesteld, dat zij al hun tact en wellevendheid te hulp moesten
     roepen, om hun ergernis niet te verraden.</p>
    <p>De jonge vrouw was de eenige, die, met een zekere belangstelling naar het andere einde der
     tafel ziende, zich afvroeg, of die leelijke donkere jongen met die droomerige oogen misschien
     een soort van wonderkind moest verbeelden. Haar man echter, die zich in zijn mooi, geestig
     vrouwtje beleedigd achtte, kon onmogelijk zwijgen en vroeg, een aandachtig onderzoek naar de
     vouwen van zijn servet instellend:</p>
    <p>‘Zeg, Meryan, ik wist niet, dat je zoo'n jongen hadt... een genie in den dop, dunkt me?’</p>
    <p>De ironische toon, waarop dit gezegd werd, riep in Meryan's oogen een uitdrukking te
     voorschijn, die de meesten reeds tot waarschuwing diende.</p>
    <p>‘Zoo, wist je niet, dat ik een zoon had, die intelligent is? - Hij <hi rend="it">is</hi>
     gelukkig zeer intelligent.’</p>
    <p>‘Maar past het in je systeem van opvoeding een kind te laten meepraten over dingen, waarvan
     hij le premier mot niet kan begrijpen?’</p>
    <p>‘Neen, natuurlijk niet. Maar juist dàt doet Barthold nooit. Hij praat alleen mee over de
     dingen, die hij wel begrijpt, en dàt sta ik hem onvoorwaardelijk toe.’</p>
    <p>De stem, een bijgeluid krijgend als een mes dat over een steen snerpt, bekrachtigde thans den
     blik, en de ander, begrijpend dat het onverstandig zou wezen zich op dit oogenblik door zijn
     verbolgenheid te laten meesleepen, hield het zich voor gezegd. Maar 's avonds in den
     spoorwegcoupé stelden de echtgenooten zich schadeloos. Wellicht ware Meryan verbaasd geweest
     als hij hun gesprek had kunnen beluisteren. Hij zelf vergat dadelijk discussies of
     woordenwisslingen, waarbij de tact der anderen onaangenaamheden had weten te voorkomen. Maar
     zij, die welstaanshalve gezwegen hadden, vergaven ze zelden en vergaten ze nimmer.</p>
    <p>Mevrouw Meryan had soms een vaag besef van den eigenlijken stand van zaken, vond dat haar man
     Barthold wel wat bedierf, gaf ook soms iets in dien zin te verstaan aan hare vriendinnen,
     erkennend, dat Meryan tegenover den oudste buitengewoon streng was en den ander bepaald
     voortrok. Maar tezelfdertijd trachtte zij deze voorkeur te rechtvaardigen, vertelde zij hoe
     Barthold, bij zijn geboorte een heel zwak kindje, jaren lang ontzien had moeten worden, en hoe
     van zijne zijde de knaap, eenzelvig en ongenaakbaar voor vreemden, door zijn ongeëvenaarde
     aanhankelijkheid jegens hen als vanzelf aanspraak had op meer zachtheid en toegevendheid dan de
     oudste, die, wild en luchthartig en dadelijk met iedereen bevriend, aan de affectie zijner
     ouders minder waarde scheen te hechten.</p>
    <p>Haar dames-kennissen luisterden dan en knikten, en betuigden haar instemming met deze
     opvatting, maar Johan, niet zijn blonde krullebol en zijn prettige, innemende manieren, die op
     zijn veertiende jaar reeds van een zekere hoffelijkheid jegens dames blijk gaf, vonden zij een
     allerliefsten jongen, terwijl Barthold, wiens aan onbeleefdheid grenzende onverschilligheid
     jegens bezoekers en gasten niet eens berispt werd, hun een antipathie inboezemde, die zij soms
     moeite hadden te verbergen.</p>
    <p>Maar eene was er, eene bejaarde ongehuwde nicht van Mevrouw Meryan, die, na zekere ervaring
     door haar opgedaan, den knaap met andere oogen was gaan beschouwen dan vroeger en warm partij
     trok wanneer door deze of gene uit haar côterie over ‘dien raren onmogelijken jongen van de
     Meryans’ werd gesproken.</p>
    <p>Op een kouden namiddag, midden in den winter, toen Barthold geen school had, was zij naar de
     Heerengracht gegaan, om haar nicht een bezoek te brengen, en hoorde van den huisknecht, dat
     Mevrouw met de kinderen boven op de leerkamer was.</p>
    <p>Als habituée van den huize rechtstreeks naar de tweede verdieping gaande, was zij het bewuste
     vertrek binnengetreden, en vond daar niet de moeder maar alleen de twee jongste kinderen: Baby,
     erg bleek en slaperig, liggend languit op een chaise longue, toegedekt met Barthold's warm
     wollen buis; en Barthold in hemdsmouwen, bezig een landkaart te teekenen, met vingertjes die
     blauw en paarsch waren, terwijl hij zelf klappertandde van de koude. De haard, hoewel
     aangelegd, was nagenoeg uitgeglommen.</p>
    <p>‘Wel kinderen, waar is moeder? En wat is er met Babytje aan de hand, en waarom heb jij je
     buis niet aan, Bart?’ vroeg zij verwonderd.</p>
    <p>‘Baby had hoofdpijn en vond het koud!’ zeide Barthold met iets van dat eigenaardig besliste
     en stootende in zijn stem, dat zoo vaak aan de spreekwijze van zijn vader deed denken. En zich
     niet verwaardigend op te kijken of de bezoekster goeden dag te zeggen, bleef hij rustig
     voortwerken.</p>
    <p>‘En heb jij het nu niet koud, beste jongen?’ vroeg de nicht.</p>
    <p>‘Ja.’</p>
    <p>De andere glimlachte. Hoewel zij geen bijzondere sympathie voor het kind gevoelde,
     interesseerde hij haar soms; en zij bleef dus een oogenblik staan, nieuwsgierig om te weten wat
     er nu eigenlijk in hem omging.</p>
    <p>‘Dat is heel lief van je, zelf kou te lijden om Baby! Houd je veel van je zusje?’</p>
    <p>‘Neen!’ klonk het kort en barsch, zonder dat hij één oogenblik met werken ophield.</p>
    <p>‘Niet.... houd je niet van haar? En waarom niet?’</p>
    <p>‘Ik houd niet van meisjes,’ klonk het met onmiskenbare minachting, ‘meisjes zijn zoo
     dom!’</p>
    <p>De bezoekster ging achter hem staan, schijnbaar om zijn werk te bekijken. De moeite die zij
     had om niet te lachen, deed haar de tranen in de oogen komen, en zij was bang dat hij zou
     opzien.</p>
    <p>‘Nu, als je dan niet van Baby houdt, vind ik het dubbel lief van je, dat je zoo goed voor
     haar zorgt en haar je buis hebt gegeven.’</p>
    <p>Barthold teekende met zulke nijdige krabbels de kronkelingen van de Maas, dat zijn potlood
     door het papier heen ging. Hij voelde bij intuïtie dat een beschermende kinderlijke toon tegen
     hem werd aangeslagen, en de sentimenteele woorden krasten met een hatelijke sensatie over zijn
     sensitief zieltje.</p>
    <p>‘Je zeurt en je bent 'n spook!’ dacht hij, en hardop deed hij bijna een uitval.</p>
    <p>‘Het is <hi rend="it">niet</hi> lief. Als Baby het koud heeft, <hi rend="it">moet</hi> ik
     haar warm toedekken. Zij had hoofdpijn.’</p>
    <p>Baby zeide niets, lag lusteloos achterover, en de oude nicht zag op den nurkschen jongen
     neder, bezield met het voornemen zijn moeder te verzoeken hem vooral niet te zeggen, hoe zijn
     heroïsch offer volkomen nutteloos was geweest, hoe hij Baby veel beter had kunnen helpen en
     zichzelf kou besparen, indien hij een shawl voor haar was gaan vragen of iemand verzocht had
     kolen voor den haard boven te brengen. Zij zou deze ontnuchtering jammer hebben gevonden.</p>
    <p>Intusschen talmde zij niet langer, maar ging de vrouw des huizes zoeken, opdat deze zoo
     spoedig mogelijk op de leerkamer de dingen in 't reine zou kunnen brengen.</p>
    <p>Maar de gevolgen waren reeds niet meer af te wenden. Barthold, door en door verkleumd, had
     een duchtige koude opgedaan, moest wel acht dagen lang het bed houden, en zijn vader, omtrent
     het gebeurde ingelicht, achtte het dus raadzaam, hem - zij het ook met de noodige
     behoedzaamheid - een kleine dosis proza toe te dienen, die Barthold met zwijgend stoïcisme tot
     zich nam.</p>
    <p>Maar zoo was er althans ééne onder de vrienden der Meryans, die den eenzelvigen knaap later
     nog vaak met belangstelling gadesloeg, en hem tegenover anderen steeds in bescherming nam.</p>
   </div>
   <div type="chapter">
    <head><hi rend="it">[IV]</hi></head>
    <p>Een paar maanden na de bewuste avond-scène tusschen de twee knapen, die bij Barthold een
     diepen indruk had achtergelaten in zooverre dat hij zich plechtig voornam de moordzuchtige
     gevoelens, die hij zich verbeeldde ten opzichtevan Johan te koesteren, voortaan met alle kracht
     tegen te gaan, gebeurde er iets in den huize Meryan, dat zijn reeds meermalen geschokt
     zelfvertrouwen opnieuw een gevoeligen slag toebracht.</p>
    <p>Johan werd op zekeren avond door zijn vader op heeterdaad betrapt, toen hij weer in bed lag
     te lezen. Een noodlottig toeval had het kamermeisje, dat 's avonds de slaapkamers gereed
     maakte, doen vergeten de overgordijnen dicht te doen, en Meryan, om halftwaalf van een
     vergadering thuiskomend, had door de linnen stores van Johan's kamer, die aan de voorzijde lag,
     licht zien schemeren. Dadelijk argwaan koesterend, was hij zoo stil mogelijk de trap opgegaan
     en had den delinquent, die een in 't Hollandsch vertaalden roman van Zola lag te lezen, zóó
     onverhoeds overvallen, dat voor dezen aan het ontkennen van schuld niet te denken viel.</p>
    <p>Het luide spreken in het aangrenzend vertrek had Barthold uit zijn eersten slaap opgeschrikt,
     en de stem van zijn vader deed hem aanstonds vermoeden wat er geschied was.</p>
    <p>Hij zat overeind te luisteren, trillend van emotie, trachtend zich in Johan's plaats te
     denken, zich voor te stellen wat van zoo iets het gevolg kon zijn, ten slotte in een even
     groote spanning verkeerend, als betrof het hemzelven. Hij was geheel overweldigd door het
     reëele van den toestand, door het besef hoe ontzaglijk de toorn zijns vaders boven het hoofd
     van den schuldige zou losbarsten. Hij voelde koude rillingen langs zijn rug en tusschen de
     wortels zijner haren.</p>
    <p>De scherpe stem evenwel verstomde eerder dan hij meende. Hij hoorde de zware passen van zijn
     vader naar de deur gaan, vervolgens het geklikklak van het slot, en toen ging hij weer liggen,
     eenigszins kalmer, zich afvragend hoe Johan thans te moede zou zijn. Na eenigen tijd weder
     overeind zittend, luisterde hij zoo scherp als de kloppingen van zijn eigen hart dit gedoogden,
     maar het was doodstil, en zoo bleef hij liggen met open oogen, totdat een halfuur later de deur
     zachtjes openging en zijn moeder als naar gewoonte hem kwam toedekken.</p>
    <p>‘Slaap je niet, Bart?’ vroeg zij, bij het licht van den blaker een paar groote oogen ziende,
     die haar aanstaarden.</p>
    <p>‘Neen, ik ben wakker geworden. Vader is daar straks bij Johan geweest.’</p>
    <p>‘Ja, hij heeft Johan betrapt... iets doende wat heel, heel slecht is - in het geheim een boek
     lezend, dat hij voor ons had weggestopt. Wij zijn er zóó bedroefd over.’</p>
    <p>Het kinderlijk naïef gelaat der vijf-en-dertig-jarige vrouw zag bleek en treurig, en
     Barthold's oogen bleven op haar gevestigd.</p>
    <p>‘Zou Jo erg gestraft worden?’ vroeg hij, en in zijn toon lag de innige convictie, dat zij tot
     wie hij sprak op de zwaarte der straf niet den minsten invloed zou kunnen oefenen, en dat zij
     beiden te dien opzichte volkomen gelijk stonden.</p>
    <p>‘Ik vrees van wel,’ klonk het antwoord. ‘Het is zoo <hi rend="it">heel</hi> erg wat hij
     gedaan heeft!’</p>
    <p>‘En hij doet het altijd, en ik wist het al zoolang!’ dacht Barthold, door een plotselinge
     gewetenswroeging bevangen, niet tegenover zijne moeder, voor wie hij wel liefde - een soort van
     gelijkheidsliefde - doch geen zweem van ontzag gevoelde, maar tegenover zijn vader, dien hij,
     zooals hij nu pas begreep, eigenlijk had helpen bedriegen.</p>
    <p>De moeder, voorbedachtelijk een zoo bijzonderen nadruk op het strafwaardige van Johan's
     gedrag leggend, hoopte Barthold daardoor reeds bij voorbaat de noodige afschuw voor een
     dergelijk misdrijf in te boezemen. Weinig vermoedde zij de gemoedsbezwaren welke zij op die
     wijze in het kind wakker riep. Zoodra zij weg was, ging hij liggen tobben over de vraag wat
     erger was: te helpen bedriegen of te klikken?</p>
    <p>En zich bewust, ondanks al zijn logica, dit pijnlijk dilemma niet te kunnen oplossen, nam hij
     maar weer zijn toevlucht tot Christus, zich afvragend of deze, een zondaar tegenkomend, ooit
     diens zonde aan God zou zijn gaan overbrieven - gesteld dat hij werkelijk, zooals men vroeger
     geloofde, God's Zoon was geweest en zoo maar gewoon met Hem had kunnen praten.</p>
    <p>En nagaande hoe liefderijk Christus, ondanks enkele driftige buien, toch over het algemeen
     tegen zondaren was, kon het antwoord ditmaal zoo beslist <hi rend="it">neen</hi> zijn, dat hij
     niet langer twijfelde en dus weer met zijn gedachten bij den zondaar zelf ging vertoeven.</p>
    <p>Die arme Johan!</p>
    <p>Hij, Barthold, het altijd overheerscht en gesard jonger broertje, voelde mi plotseling
     tegenover Johan iets wat hij nog nooit gevoeld had - een besef van meerderheid, en
     dientengevolge een soort van beschermend medelijden, en een groot hevig verlangen goed en edel
     tegenover hem te zijn.</p>
    <p>Toevallig had vader juist dien morgen de Bergrede gelezen - ‘het allermooiste wat in den
     Bijbel staat’ had hij er bijgevoegd, - en Barthold herinnerde zich het duidelijkst van alles
     deze woorden:</p>
    <p>‘Hebt uw vijanden lief; zegent hen die u vervloeken, doet wel dengenen die u haten en bidt
     voor hen die u geweld doen, en die u vervolgen.’</p>
    <p>Want dit alles had hij weer dadelijk in gedachten toegepast op Johan, zich afvragend of zoo
     iets wel mogelijk was als men iemand erg haatte. En nu.... hoe wonderlijk, nu vond hij het
     bijna gemakkelijk hem lief te hebben. Het was hemzelf een raadsel, maar op dit oogenblik hield
     hij werkelijk van hem.</p>
    <p>Als hij eens naar hem toeging om hem te troosten en hem te zeggen, dat hij, Barthold, den
     volgenden dag bij vader een goed woord voor hem zou doen.</p>
    <p>Zoo gedacht, zoo gedaan. Hij kroop het bed uit, zocht al tastend de tusschendeur, deed die,
     om niemand in huis wakker te maken, heel zachtjes open en riep met gedempte stem:</p>
    <p>‘Jo.... luister eens!’</p>
    <p>Geen antwoord.</p>
    <p>Nog eens fluisterend: ‘Jo....’</p>
    <p>Maar Jo sliep, zooals hij, dichter het ledikant naderend, aan de zware geregelde ademhaling
     merkte, zoo vast en zoo rustig, dat het toedienen van troost hier blijkbaar totaal overbodig
     was. Heelemaal ontgoocheld, met een vaag besef van eigen onnoozelheid en Johan's geestkracht,
     sloop hij stilletjes terug, kroop weer onder de dekens en sliep van louter ontnuchtering weldra
     in.</p>
    <p>Maar des anderen daags barstte de bom los. Johan mocht een gansche week de leerkamer niet
     verlaten, zelfs niet om naar school te gaan, kreeg bergen strafwerk op, moest zijn maaltijden
     alléén boven gebruiken, en niemand der huisgenooten mocht een woord tegen hem zeggen.</p>
    <p>Barthold, op school altijd de eerste van zijn klasse, was dien morgen afgetrokken,
     onoplettend. Een zoo langdurige straf vond hij voor Johan niet om te dragen. Hij was wonderlijk
     te moede dien geheelen dag. Zoo heelemaal niet boos op hem te zijn, niet rond te loopen met de
     gedachte zich over een of ander vernederend gezegde te wreken, maar integendeel van hem te
     houden.... dat was een gewaarwording die hem bijna in de war bracht.</p>
    <p>Onlangs, in een kinderboekje, had hij gelezen van een heel slecht goddeloos jongetje, dat
     door berouw gekweld, na veel bidden plotseling de genade had gekregen. Hij zelf had nooit om de
     genade gebeden en geloofde ook niet zoo heel slecht en goddeloos te zijn. Maar nu begon hij te
     denken of die genade ook misschien vanzelf op hem was neergedaald zonder bidden, omdat hij zijn
     vijand had liefgekregen.</p>
    <p>Zoo zweefde hij onder de lessen in zulke hooge gedachtensferen, dat hij verbazend onoplettend
     was en zich een paar scherpe terechtwijzingen der leeraren op den hals haalde. Maar in de
     stemming waarin hij verkeerde, had dit geen andere uitwerking op hem dan dat hij zich in
     verhevenheid en berusting werkelijk gelijk aan Christus ging voelen.</p>
    <p>'s Middags om vier uur kwam hij thuis, en toen zijn vader van het kantoor verwacht werd,
     stond hij hem in de gang op te wachten.</p>
    <p>‘Ik wilde u vragen, Vâ, om Johan gratie te schenken,’ zeide hij snel, met een kleur als
     vuur.</p>
    <p>‘Zoo... zou je dat graag willen?’ zeide Meryan bedaard, ofschoon de stem minder vast klonk
     dan gewoonlijk. Er lag een soort van bewonderende verbazing in den blik dien hij op den knaap
     bevestigde. ‘Maar ik vrees, dat als ik de straf ga verzachten, Johan geen berouw meer zal
     hebben over wat hij gedaan heeft?’</p>
    <p>Zijn toon klonk weifelend. Waarschijnlijk dacht hij er niet aan, dat hij weinige uren te
     voren, toen zijn vrouw bedeesd een zachtere straf bepleitte, met de autoriteit van den
     alleenheerscher haar verzoek had afgewezen.</p>
    <p>Barthold, die fijne nuance in de intonatie gevoelend, antwoordde met een wedervraag.</p>
    <p>‘Doet straf dan berouw krijgen?’</p>
    <p>Want hij dacht dadelijk aan Judas, die, toen hij Jezus verraden had, zich uit berouw had
     opgehangen. En hij begreep dat Judas juist dáárom zoo ongelukkig was geweest, omdat Jezus hem
     zelfs geen verwijt had toegevoegd.</p>
    <p>Meryan glimlachte. Het bewustzijn een kind te hebben, dat zoo maar met een enkele vraag de
     diepste zielkundige raadselen aanroerde, deed zijn hart zwellen van vreugde, en hij moest zich
     geweld aandoen om de kwestie op kalmen, zakelijken toon met hem te blijven behandelen. Om
     evenwel aan de moeielijke vraag hem gesteld te ontkomen, sloeg hij een zijweg in.</p>
    <p>‘Ik geloof niet dat, als men geheel onvatbaar voor berouw is, de straf op zichzelf tot inkeer
     brengt, maar.... omdat jij nu voor Johan in de bres sprint, zal ik zijn straf op de helft
     verminderen. In plaats van een week geef ik hem drie dagen arrest.’</p>
    <p>‘En één is er al haast om, dus nog maar twee dagen meer....’</p>
    <p>En Barthold, plotseling weer geheel kind, deed in zijn vreugde een vervaarlijken luchtsprong,
     holde toen de lange gang door, stoof de huiskamer binnen, viel zijn moeder om den hals, greep
     Baby, die met een zoet gezichtje met haar pop speelde, met pop en al beet, danste eenige malen
     met haar de kamer rond en stormde toen in één vaart naar boven naar Johan.</p>
    <p>‘Hij heeft voor Johan gratie gevraagd!’ zeide Meryan in antwoord op een vragenden blik zijner
     vrouw.</p>
    <p>Zij vroeg niet of die gratie verleend was, Barthold's opgewondenheid sprak duidelijk genoeg,
     en, niet in het minst verwonderd, dat zijn voorspraak meer gewicht in de schaal legde dan de
     hare, was haar eenige sensatie blijdschap voor haar oudsten zoon.</p>
    <p>‘Ik heb hem de helft van zijn straf kwijtgescholden,’ ging de heer des huizes voort. ‘Twee
     dagen moet hij dus nog boven blijven.’</p>
    <p>Wanneer het een of ander hem impressionneerde, sprak Meryan zoo mogelijk nog gebiedender dan
     gewoonlijk, zonder dat hij zich in het minst hiervan bewust was. En zijn vrouw, door langdurige
     gewoonte omtrent zijn eigenaardigheden beter ingelicht dan de scherpzinnigste opmerker die van
     zijn karakter een studie had gemaakt, repte geen woord meer over het geval. Maar toen haar
     echtgenoot naar boven ging om zich voor den eten te kleeden, vertoefde zij met hare gedachten
     bij de twee knapen, telkens weer verbaasd over het groote verschil tusschen hen - een verschil
     dubbel sterk uitkomend zoodra een of ander huiselijk voorval den gewonen banalen gang van zaken
     verstoorde.</p>
    <p>Wat baarde de opvoeding van jongens toch veel zorg! Haar blik rustte op Baby, die daar zoo
     rustig aan hare zijde huishoudentje zat te spelen. En Barthold daarentegen... Zij zuchtte. Hij
     was, ondanks zijn heftige buien, eigenlijk veel minder ondeugend dan Johan, maar zij vond het
     verdrietig dat hij zoo vreemd was. In aanmerking genomen zijn chronische antipathie tegen zijn
     broeder, die voor niemand in huis een geheim was, vond zij er iets onnatuurlijks in dat hij-nu
     gratie voor hem vroeg, zóó zelfs dat het haar bijna onaangenaam aandeed. Zij had er heel wat
     voor gegeven dat Barthold een gewone brutale stoute jongen was geweest, een beetje
     leugenachtig, jaloersch en egoïstisch als de meeste kinderen, en dien men dan ook op de gewone
     wijze kon straffen en knorren als het noodig was. Zij hield niets van wat vreemd was. Alleen
     het gewone trok haar aan.</p>
    <p>Over wat haar in het kind hinderde te spreken met hem, die daartoe de aangewezen persoon
     scheen, dit kwam niet bij haar op. Zij vroeg hem ook nooit het waarom van de ongewone
     opvoedingstactiek die hij tegenover Barthold volgde. Zooals hij het deed, zou het wel goed
     zijn, redeneerde zij met een zeker blijmoedig optimisme. Zich berustend bij alles neer te
     leggen was haar een behoefte, en aan die behoefte kwam haar echtgenoot ruimschoots tegemoet.
     Zoo bleven de karakterneigingen hunner kinderen tusschen man en vrouw onbesproken. Alleen
     wanneer zij blijk gaf zich in hen te vergissen, en vooral ten opzichte van Barthold de een of
     andere opmerking uitte, verradend hare totale onbekendheid met wat er in die kinderziel omging,
     wees hij haar terecht op zijn korte peremptoire wijze, die elke tegenspraak buitensloot, maar
     tevens bewees hoe niets wat Barthold betrof hem ontging, en hoe hij de convictie bezat dat
     niemand in huis behalve hij zelf in staat was de gevoelens of motieven van den knaap te
     doorgronden.</p>
    <p>En dan zweeg zij ook dadelijk, nimmer twijfelend aan zijn beter doorzicht, dat later veelal
     bleek inderdaad het juiste te zijn geweest.</p>
    <p>Toen Barthold thans, na voor zijn broeder verzachting van straf te hebben gekregen, in een
     spontane opwelling naar hem toe was gevlogen, had Meryan zich afgevraagd wat er thans wel
     tusschen die twee zou voorvallen. Hij had er heel wat voor gegeven om ongemerkt van het gesprek
     getuige te kunnen zijn. Gelukkig voor Johan kon hij dit niet, want het was 't minst van alles
     voor zijn ooren bestemd.</p>
    <p>Barthold, de kamer binnentredend, had zich alweer dadelijk ontnuchterd gevoeld bij het zien
     van den zondaar, die met het guitigste gezicht van de wereld uit het venster lag, telegrafische
     teekenen wisselend met een van zijn oudste makkers van het gymnasium beneden op straat, en een
     boek in de hand houdend dat bij hun levendig gebarenspel blijkbaar de hoofdrol vervulde.</p>
    <p>Den armen gevonnisde aldus aan te treffen.... het was iets zoo verbijsterends voor hem, dat
     hij het doel van zijn komst belachelijk ging vinden en zonder een syllabe stilletjes wilde
     afdruipen toen Johan hem riep:</p>
    <p>‘Bart, kom jij eens hier en help ons uit den brand. Je ziet, daar beneden staat Karel de Mast
     en die <hi rend="it">moet</hi> dit boek hebben. Als ik het naar beneden smijt, ligt het aan
     flarden, en vader kan beneden wel voor het raam staan, anders zou ik het aan een touw laten
     zakken. Loop jij nu een, twee, drie naar beneden en geef het hem even, dan ben je een kraan en
     krijg ik respect voor je!’</p>
    <p>Barthold stond als vastgenageld aan den grond, ziende naar het boek, met zijn donker
     gemarmerd kapitoor, waarop een vuilwit etiket met nummer prijkte, alsof het een of ander
     afzichtelijk insect was geweest, waarvan hij te veel gruwde om het met zijn vingers aan te
     raken.</p>
    <p>‘Als je het niet doet, en weer voor braven Hendrik speelt,’ hernam Johan met klem, ‘kunnen er
     verschrikkelijke dingen van komen, dat zeg ik je, want het is nog heel wat erger dan het boek
     van gisteren avond (hier schaterde hij het uit) en het moet van avond naar de bibliotheek
     terug, anders zijn de gevolgen niet te overzien en heb jij dat alles op je geweten. Kom, wees
     nu geen zoet jongetje, maar een flinke fideele kerel, waarmee te praten valt!’</p>
    <p>Zonder geluid te geven, stak Barthold de hand uit, nam het boek aan en wilde heengaan.</p>
    <p>Stop het onder je buis, domkop; je kunt immers iemand tegenkomen!’ duwde Johan hem ongeduldig
     toe; en ook dat liet Barthold zich welgevallen. Hij verstopte het boek, en de hand tegen de
     zijde gedrukt, rende hij naar beneden. Hij kwam niemand tegen, deed de voordeur open, reikte
     het den reeds op de stoep wachtende toe en sloop, na volbrachte daad, naar een donkere
     tusschenkamer waar overdag nooit iemand kwam.</p>
    <p>Daar ging hij op den grond liggen met een gewaarwording, alsof de duisternis een weldaad was
     en hij nooit meer in het licht wenschte te komen.</p>
    <p>Hij beproefde niet eens ‘logisch’ te denken, zich af te vragen hoe Christus in dit geval zou
     gehandeld hebben, of in hoeverre hetgeen hij gedaan had slecht was of noodzakelijk. Dit kon hem
     heelemaal niet schelen. Wat hem geheel overweldigde, was een gevoel van schaamte. Want hij wist
     precies waarom hij dat boek naar beneden had gebracht... alleen om in Johan's oogen nu eens
     ‘een flinke kerel’ te zijn, hem te toonen dat, al was hij kleiner, hij ook wel slecht kon wezen
     en meê kon knoeien en bedriegen als hij wilde. En dit vond hij, zoodra het geschied was, laf
     van zichzelf. Hij had nu eens alles willen doen om door Johan geen ‘zoet jongetje’ te worden
     genoemd. Maar met dat al had hij nu dienzelfden Johan de oogen kunnen uitkrabben. Nu wenschte
     hij in zijn razernij diens straf te kunnen verzwaren, zóó dat hij nooit meer de leerkamer had
     kunnen verlaten.</p>
    <p>‘Heb je Johan gezegd dat hij vermindering van straf heeft gekregen?’ vroeg zijn moeder, toen
     zij een half uur later aan tafel zaten.</p>
    <p>‘Neen.’</p>
    <p>‘Waarom liep je dan daareven zoo hard naar boven?’</p>
    <p>‘Dat weet ik niet meer,’ klonk het norsch.</p>
    <p>Zijn vader, hem aanziende, bemerkte dat een vuurgloed zijn gelaat verfde en meende te
     begrijpen waardoor die gemoedsbeweging werd veroorzaakt. Ditmaal echter was hij mijlen ver van
     de waarheid verwijderd.</p>
   </div>
   <div type="chapter">
    <head><hi rend="it">[V]</hi></head>
    <p>Eenige jaren gingen voorbij zonder dat in het dagelijksch bestaan en de huiselijke
     omstandigheden van de Meryans groote of ingrijpende veranderingen plaats grepen. Alles ging
     zijn gewonen gang. De kinderen werden ouder. Johan had het gymnasium verlaten en studeerde te
     Leiden in de rechten. Barthold, die ingenieur zou worden, doorliep met de noodige vlugheid de
     verschillende klassen der Hoogere Burgerschool.</p>
    <p>Reeds vóór deze scheiding tusschen de broeders had de bestaande verhouding zich grootendeels
     gewijzigd, in zooverre dat hun vroeger getwist en geharrewar langzamerhand ophield om plaats te
     maken voor een zekere onverschilligheid. Het verschil van leeftijd, voorheen van weinig
     beteekenis, deed zich sterker gelden in de jaren hunner ontwikkeling, en dit te meer wijl
     Johan's vroege levenskennis een steeds hoogeren scheidsmuur deed oprijzen tusschen hemzelven en
     den in elk opzicht zeer lang kind blijvenden Barthold.</p>
    <p>Johan, bij het intreden der jongelingsjaren meer en meer komend tot het besef, dat het leven
     heel wat interessanter dingen opleverde dan het plagen en sarren van een jonger broertje, begon
     hem met die beschermende toegevendheid te behandelen, die het bewustzijn van eigen
     superioriteit hem ingaf. Als man tegenover een bizarren schoolknaap kon hij nog slechts de
     schouders ophalen over zijn absurditeiten en zonderlingheden, of glimlachen over de
     belachelijke ingenomenheid van zijn vader met den jongen - een ingenomenheid die, naar zijn
     meening, Barthold reeds als klein kind zoo onmogelijk had doen zijn. De oudste eerbiedigde zijn
     vader als de natuurlijke macht door het lot over hem gesteld, en naarmate hij de jaren des
     onderscheids naderde, en dus in staat was met de noodige practische helderheid om zich heen te
     zien, eerbiedigde hij hem tevens als een man van aanzien en fortuin, achtte hij het een
     voorrecht geboren te zijn als de zoon zijns vaders en Meryan te heeten, zijn blik omvattend
     alles wat aan het dragen van dien naam, en wat er alzoo bij behoorde, verbonden was.</p>
    <p>Op zijn wijze was hij dus trotsch op zijn vader, al ging die trots vooralsnog gepaard met
     meer vrees dan genegenheid. De ijzeren tucht waaronder hij zich als kind had moeten krommen,
     liet, zelfs nu hij den mannelijken leeftijd bereikte, nog sporen na. Geen seconde in zijn leven
     had hij zich tegenover zijn vader volkomen op zijn gemak gevoeld, en ook nu nog was steeds zijn
     eerste opwelling alles wat hemzelf betrof voor hem geheim te houden, den mentor door de natuur
     hem gegeven zooveel mogelijk buiten te sluiten. Hoewel deze nu de teugels vrij los hield, en in
     zijn tevredenheid over zijn schranderheid en studie-ijver hem ging behandelen met het
     vertrouwen dat de ervaring scheen te wettigen, de indrukken uit zijn kinderjaren bleven hem
     bij. Hij had ontzag voor zijn vader, doch zijn genegenheid was meer voor zijn moeder, die, als
     een oudste zuster, hem vaak geholpen had zijn kleine pekelzonden voor het hoofd des gezins te
     verbergen. Hij hield ook van zijn zusje, omdat zij mooi was, en haar prettige onnoozele
     naïeveteiten en aardige domheidjes amuseerden hem nog evenzoo als vroeger, toen zij op haar
     zevende jaar nog niet op de klok kon zien.</p>
    <p>Over het geheel had Johan zich ontwikkeld juist zooals zijn vader gemeend had dat hij zich
     ontwikkelen zou. Met zijn knap uiterlijk en zijn innemende manieren - hem vooral tegenover
     vrouwen eigen - was hij overal een welkome figuur. Zijn gelukkige eigenschappen, zijn prettige
     opgeruimde meegaande aard bezorgden hem tal van vrienden. Hij zelf was zich dan ook bewust, in
     aanmerking genomen al zijn geestelijke en stoffelijke voorrechten, wel wat van het leven te
     kunnen maken. Dat tranendal was nog zoo kwaad niet, meende hij, al trachtten een aantal
     kortzichtige zwartgallige individuen, die er waarschijnlijk een slechte spijsvertering op
     nahielden, of het door de donker getinte glazen van hun ziele-telescoop bespiedden, er een
     leelijke voorstelling van te geven.</p>
    <p>‘Het leven is een kunst waarin alleen de sukkels dilettanten blijven,’ leeraarde hij onder de
     toejuichingen zijner academievrienden met den schuimenden champagne-beker in de hand. En daar
     elk waarachtig kunstenaar er een was door Gods genade, beweerde hij, Johan Meryan, als gezalfde
     ter wereld te zijn gekomen.</p>
    <p>Wanneer de een of ander, zijn artistenbloed betwijfelend, zijn ‘kunst’ brutaalweg ‘dom geluk’
     noemde, gaf hij aan zijn vroolijk gezicht de meest tragische uitdrukking. ‘Dat komt omdat jelui
     le dessous des cartes niet kent. Mijn virtuositeit is grenzeloos. Aan den eenen kant een
     Cerberus - de schrikwekkendste dien men zich denken kan - en aan den anderen kant een troep
     hongerige beren! En dan daartusschen te manoeuvreeren zonder met huid en haar te worden
     verslonden!’</p>
    <p>Gewoonlijk wist hij zijn pleit te winnen en weerklonken er luiden bravo's te zijner eere.
     Want de gestrengheid van zijn vader tegenover hem was voor zijn academievrienden geen geheim,
     en er moest dus wel eenige genialiteit schuilen in de handigheid waarmede hij zijn doen en
     laten en het steeds klimmend aantal zijner schulden voor den Cerberus wist te verbergen.</p>
    <p>Barthold was in de laatste jaren zeer veranderd. In den vijftienjarigen burgerscholier was
     weinig meer van het kind van vroeger terug te vinden. Aan Christus dacht hij zelden meer en wat
     er in den bijbel stond interesseerde hem niet langer, daar hij het hoe langer hoe onmogelijker
     ging vinden de leerstellingen en voorschriften er in vervat op het dagelijksch leven toe te
     passen. Hoe veelzijdiger en ingewikkelder zijn eigen bestaan werd hoe minder waarde de bijbel
     in zijn oogen kreeg. De enkele geheime pogingen die hij nu en dan nog eens aanwendde, om zich
     als Christus te gedragen, brachten hem in zoo groote moeielijkheden en dreigden zulke
     zonderlinge toestanden in het leven te roepen, dat hij alles wat hem vroeger zoo mooi en
     goddelijk toescheen ging verwerpen. Zijn kinderlijk verlangen den grondlegger des Christendoms
     te evenaren, zoo niet te overtreffen, ging plaats maken voor een soort van pessimisme, dat in
     den huiselijken kring vaak evenveel hilariteit verwekte als zijn vroegere intempestieve
     uitingen in een andere richting. Voor de hartstochtelijke zucht om goed en edel te worden,
     trad, met voor zijn omgeving onmerkbare overgangen, in de plaats een verterende eerzucht. Hij
     wilde nu alles doen om groot en knap te worden. Hoewel altijd een der eersten van zijn klasse,
     begon hij, eenmaal op de Burgerschool, nog harder te studeeren. Op zijn twaalfde jaar reeds
     meende hij op een lumineusen inval te zijn gekomen, die hem in korten tijd tot den grootsten
     geleerde van zijn tijd zou maken. Hij had zijn vader, die een vrij uitgebreide bibliotheek
     bezat, eens gevraagd of iemand die al die boeken zou gelezen hebben een geleerde zou zijn.
     Meryan, de bedoeling van die vraag volstrekt niet vattend, had met vagen blik langs de wanden
     van zijn hooggezolderd studeervertrek ‘ja zeker’ geantwoord, er bijvoegend dat hijzelf niet het
     tiende part van dat alles gelezen had.</p>
    <p>Dit had Barthold op het denkbeeld gebracht alle nachten in 't geheim met zijn kaars naar de
     boekenkamer te gaan, en naar de rij af, deel na deel, plank na plank, de geheele bibliotheek
     door te werken. Hij had uitgerekend dat, als hij alle nachten 80 bladzijden las, hij er in
     ongeveer tien jaar door zou zijn. Dan was hij pas tweeëntwintig jaar en zou hij een groot
     geleerde wezen. Dat hij op die wijze iets deed wat zijn vader stellig verboden zou hebben, was
     een bezwaar dat thans heel niet meer bij hem telde. Zijn veneratie voor zijn vader bleef
     onveranderd, maar zijn hang naar braafheid was geheel overvleugeld door zijn eerzucht, waarbij
     meer en meer veld won de overweging, dat het niet de moeite waard was om zoo bijzonder edel te
     wezen in een wereld waarin iedereen even slecht was. Negentien eeuwen geleden, toen Christus
     leefde, waren de menschen en was blijkbaar alles heel anders geweest dan nu. Wel is waar hadden
     de joodsche priesters Christus gekruisigd, maar de velen die hem aanbaden en volgden waren ten
     minste goed. Maar nu.... al kwam er nogmaals een Christus op de wereld, zouden de menschen hem
     waarschijnlijk eerder uitlachen dan bewonderen.</p>
    <p>Door deze en dergelijke overwegingen geleid, was hij zijn nachtelijken arbeid in de
     bibliotheek begonnen, toevallig het eerst bij een geheele serie werken over handel en
     administratie terecht komend, die hem suf en duizelig maakten door de inspanning die het hem
     kostte dit alles in zich op te nemen. Toch zette hij het door, maanden lang, elken nacht drie
     uren slaap opofferend, totdat eindelijk een toeval zijn geheim aan het licht deed komen, en het
     raadsel van zijn bleekheid en slaperigheid en slecht uitzien werd opgelost.</p>
    <p>Hoewel pijnlijk getroffen, dat de knaap voor de eerste maal hem zijn vertrouwen had onthouden
     en iets in het verborgen deed, uitte Meryan geen enkel verwijt. Alleen bracht hij hem het
     ongerijmde van een dergelijk plan onder de oogen, hem uitleggend, hoe de hersenen, willen zij
     zich normaal ontwikkelen, aan dezelfde hygiënische wetten onderworpen zijn als het geheele
     lichaam. Hij leerde hem op welke wijze de menschelijke geest het hem toegediende voedsel
     verwerkt, hoe hij zich dit alleen dan kan assimileeren wanneer de gedachtenstof zich harmonisch
     vermag te ordenen en er verband blijft bestaan tusschen de altijd nieuw aangebrachte materialen
     en de verteringskracht van het fijn bewerktuigd organisme dat men het menschelijk denkvermogen
     noemt.</p>
    <p>En Barthold, hoewel nog niet geheel overtuigd, besloot dit alles aan te nemen, omdat zijn
     vader, dien hij onvoorwaardelijk vertrouwde, het hem verzekerde. De plechtige belofte, door hem
     afgelegd, nooit meer iets dergelijks te beproeven, werd dan ook nimmer geschonden.</p>
   </div>
   <div type="chapter">
    <head><hi rend="it">[VI]</hi></head>
    <p>Meryan, wien zelden iets ontging, had al meermalen opgemerkt, dat Barthold weinig vrienden
     had. En zoo er al soms nu en dan een vriendschappelijke verhouding tusschen hem en een zijner
     schoolkameraden ontstond, bleek die zelden van langen duur.</p>
    <p>‘Hoe is het, Bart, ben je geen goede vrienden meer met Harry Molten?’ vroeg hij hem op
     zekeren dag. ‘Isdàtook al weer gedaan?’</p>
    <p>‘Neen, ik ga niet meer met hem om. Harry deugt niet!’ klonk het gedecideerde antwoord. En
     toen zijn vader erg verwonderd keek, deed hij bijna een uitval:</p>
    <p>‘Er is niemand op de heele wereld die deugt!’</p>
    <p>‘Niemand behalve jij natuurlijk....’ zeide Johan, toen achttien jaar, met een toegevenden
     lach. Hij ergerde zich al lang niet meer over dergelijke gezegden. Barthold was nu eenmaal in
     zijn oogen een gedésiliquibreerd wezen, een Don Quichotte in den dop, die ten slotte, vreesde
     hij, in een gekkenhuis terecht zou komen. Maar in zijn vader keurde hij het ten sterkste af,
     dat deze niet met ijzeren gestrengheid tegenover den jongen optrad en al die ongezonde nukken
     en vooral dien mallen eigenwaan voor goed den kop indrukte. Deze afkeuring echter, die om
     afdoende redenen onuitgesproken bleef, ging voor den belanghebbende verloren. Bovendien kon
     geen afkeuring, van wien ook, Meryan in zijn opvatting doen wankelen. Hij bleef zijn
     opvoedingstactiek getrouw. Vast overtuigd van de rijke morcele en intellectueele gaven van zijn
     jongsten zoon, wilde hij die ontluikende menschenziel zich nu eens in volle vrijheid laten
     ontplooien, ze onttrekken aan alle beperkende, knottende, nivelleerende invloeden, haar zoo
     mogelijk verre houden van het geijkte, banale, conventioneele dat z.i. het menschdom te veel
     tot dezelfde vormen kneedde en zoo menigen krachtigen persoonlijken aanleg in zijn opkomst
     verdrukte. Hij beweerde altijd een volbloed individualist te zijn, al noemden anderen hem een
     gevoels-individualist, aan wiens levensbeschouwing elke wetenschappelijke basis en elk dieper
     wijsgeerig inzicht ontbrak. Volgens hem was de mensch, in zijn zwakke of grootsche uitingen,
     niet het product van een gegeven tijdvak, niet het product van herediteit, omgeving,
     omstandigheden, invloeden, maar zelf de vormer, de boetseerder. Volgens hem waren het de groote
     krachtige individualiteiten, die de makers waren van het leven zooals het zich aan de anderen,
     aan de groote hoop voordeed. Hoe meer sterk willende individuen dus, hoe sneller de beschaving
     zich baan brak. De hoogst begaafde mensch was dus de zekerste voortstuwende kracht.</p>
    <p>Iets van die levensbeschouwing straalde door in het antwoord, dat de knaap na zijn uitval van
     hem kreeg.</p>
    <p>‘Wat je daar zegt, Barthold, dat er niemand op de wereld is die deugt, zal je bij eenig
     nadenken zelf overdreven moeten vinden,’ zeide hij na eenigen tijd. ‘Maar, aangenomen dat de
     slechtheid in de wereld en onder de menschen de goede elementen verre overtreft, moet het dan
     niet de plicht zijn van een ieder, die den drang tot het goede in zich voelt, te trachten
     invloed te oefenen op anderen? Is het dan wel goed zich minachtend af te wenden in plaats van
     zijn medemenschen beter te maken?’</p>
    <p>Barthold antwoordde niet dadelijk.</p>
    <p>‘Als ik maar de macht had, zou ik ze wel dwingen goed te zijn!’ zeide hij eindelijk. ‘Op
     liegen en lasteren en bedriegen en wreedheid jegens dieren zou ik zulke vreeselijke straffen
     stellen, dat niemand het voor de tweede maal zou probeeren!’</p>
    <p>Zijn vader herinnerde zich op eens de wijsgeerige vraag, die het negenjarige kind hem eens
     gedaan had en constateerde met verdriet, dat de knaap in verstandelijke ontwikkeling er niet op
     was vooruitgegaan.</p>
    <p>‘En terwijl alle leugenaars en bedriegers hun straf ondergingen, zou jij in je verheven deugd
     alleen overblijven!’ spotte Johan. ‘Een gezellig idee!’</p>
    <p>‘Ik ben liever heel alleen dan met slechte menschen!’ bromde de ander.</p>
    <p>‘En je denkt er natuurlijk geen oogenblik aan dat al die slechte menschen het misschien
     liever zonder jou zouden stellen? De wereld is alleen geschapen voor een zekeren Barthold
     Meryan, en de overigen zijn allemaal indringers die hun best moeten doen het jou naar den zin
     te maken!’</p>
    <p>‘Het is alleen 'n kwestie van macht!’ stootte Barthold driftig uit. ‘Laten ze dan maar zien
     macht over me te krijgen als zij kunnen. Maar als ik de sterktste ben....’</p>
    <p>‘De sterkste.... macht hebben!’ viel zijn vader in. ‘Maar wat bedoel je daar nu eigenlijk
     meê? Bedoel je de macht van het brutale geweld, dat, zooals in de donkerste perioden der
     geschiedenis, het kwaad wil smoren met de pijnbank, of bedoel je de macht van het intellect,
     van geestelijke en moreele superioriteit?’</p>
    <p>Ware Johan niet tegenwoordig geweest, wiens sarcastisch gezicht hem tot tegenspraak
     prikkelde, zeker zou Barthold, de vingerwijzing zijns vaders volgend, een heel ander antwoord
     gegeven hebben, dan dat waartoe hij zich thans genoopt voelde. Hij bleef nu echter op zijn stuk
     staan, koppig en driftig, ging doorslaan, wetende dat hij doorsloeg, en eindigde met de kamer
     uit te gaan, de deur met een harde bons achter zich dichtgooiend.</p>
    <p>Maar hij had zijn vader wel begrepen, en zoo mogelijk voelde hij na dit gesprek zich nog meer
     versterkt in zijn eerzucht, in zijn haken naar macht, naar elke soort van macht, die slechts
     door arbeid en kennis en wilskracht te veroveren was; en daar hij nu al oud genoeg werd om te
     begrijpen, dat studie, zonder discipline of regelmaat, tot geenerlei resultaat leidde, stelde
     hij zich schadeloos waar het zijn schoolstudiën betrof. In wetenschappelijke vakken begon hij,
     dank zij de leiddraad in de hern verstrekte boeken, meestal vooruit te werken, en op het gebied
     van literatuur werden ware strooptochten door hem ondernomen. Kreeg hij ter wille van ‘Wilhelm
     Tell’ of ‘Wallenstein’ een lijvig deel van Schiller in handen, of met het oog op de monoloog
     van Hamlet een complete Shakespeare-editie, in koortsachtige spanning werd de geheele inhoud
     door hem verslonden. De indruk door ‘Hamlet’ op hem gemaakt, toen hij dit op zijn zestiende
     jaar las, was overweldigend. Sedert zijn kinderlijk dwepen met Christus had niet ééne
     historische of dichterlijke figuur hem zoo beziggehouden als die van den Deenschen koningszoon.
     Vooral het echt menschelijke, het reëele in hem, in tegenstelling met de abstracte schoonheid
     der Christus-figuur trof hem diep. Hoe heerlijk was die vorstelijke onkreukbare hoogheid, te
     midden van de algemeene verdorvenheid aan het Deensche hof, de bijtende ironie zijner uitingen
     tegen een Pollonius, tegen allen die hem zoo verbijsterd aanstaarden, hem niet begrijpend, hem
     houdend voor een krankzinnige! Op school bracht hij de geheele klasse in opschudding door op
     categorischen toon tegen den leeraar in Engelsche letterkunde te zeggen - nadat deze met
     verdienstelijke nauwgezetheid zijn leerlingen de eindelooze argumenten voor en tegen de
     werkelijke of de vóorgewende krankzinnigheid van Hamlet had medegedeeld - dat hij, Barthold
     Meryan, het gewoon weg onzin vond één oogenblik aan de werkelijke krankzinnigheid van Hamlet te
     gelooven, daar deze immers alleen zoo vreemd deed jegens hen die hij wantrouwde, maar tegenover
     zijn vriend Horatio dadelijk weer zichzelf werd. En had hij in de eerste acte, na de
     verschijning van den geest, zijn vrienden niet gewaarschuwd, dat hij zich zonderling zou gaan
     gedragen!</p>
    <p>Wakende en slapende droomde hij van Hamlet, hij Barthold, zich nauw aan hem verwant voelend,
     allereerst in zijn liefde en vereering voor zijn vader, vervolgens in zijn verachting, zijn
     walging van alles wat hij zag en opmerkte! Hoe voelde hij voor hem in zijn isolement te midden
     van zooveel lage, kruiperige wezens, wantrouwend allen behalve dien éénen trouwen vriend!
     Alleen het weifelende in Hamlet beviel hem minder. Hij had hem willen zien, richtend en
     vonnissend in wraakgierige gerechtigheid en vorstelijke almacht, zoolang totdat men, erkennend
     zijn wijsheid, eenparig voor hem was nedergeknield in het stof.</p>
    <p>En Ophelia, die zwakke oppervlakkige Ophelia, die over hem klaagde tegen haar vader en hem
     nog minder begreep dan de anderen, verdiende haar lot! Zij was een echte lichtzinnige vrouw en
     besefte niets van zijn grootheid, zijn zielefolteringen. Al waren er dan commentatoren van
     Shakespeare, zooals Johnson, die Hamlet's wreedheid tegenover haar onverklaarbaar en noodeloos
     achtten, hij vond die volkomen natuurlijk en gewettigd. Een vrouw als zijn moeder moest hem
     bovendien wel elke vrouw doen wantrouwen, vandaar zijn goddelijk: ‘<hi rend="it">Frailty thy
      name is woman</hi>’, en tegen Ophelia: ‘<hi rend="it">Wise men know well enough what monsters
      you make of them</hi>’. Shakespeare wist wel hoe de vrouwen waren, en hij vond het een
     verrukkelijke gedachte dat zoo'n groot onsterfelijk dichter, die drie eeuwen te voren geleefd
     had, in allen deele zijn eigen overtuiging weergaf!</p>
   </div>
   <div type="chapter">
    <head><hi rend="it">[VII]</hi></head>
    <p>Barthold, meende volkomen gerechtigd te zijn tot zijn opinie omtrent <hi rend="it">de</hi>
     vrouw!</p>
    <p>Op zijn negende jaar een meisjeshater, was hij later ook in dit opzicht heelemaal veranderd.
     Baby bleef hij bij zichzelven met echt broederlijke onhoffelijkheid ‘een gans’ noemen, en
     Baby's speciale vriendinnetjes, die bij haar aan huis kwamen, keurde hij zijn aandacht niet
     waardig. Maar op kinderbals en tennis-clubs en buitenpartijen had hij er eenige leeren kennen,
     die hij zoo aardig en lief en mooi vond, dat zijn voormalige hevige antipathie, welke in den
     huiselijken kring zoo vermakelijk werd gevonden, steeds feller schokken kreeg. Bovendien was
     hij op zijn vijftiende jaar genoeg in levenskennis gevorderd om te weten, dat meisjes, die hij
     in zijn kinderjaren als geheel overtollige wezens beschouwde, nu eenmaal geroepen waren in de
     natuur een volstrekt noodzakelijke rol te vervullen. Dit alles bij elkaar genomen, deed hem
     zijn opinie omtrent haar wijzigen. Maar deze omwenteling, die eerst geleidelijk scheen te
     zullen geschieden, nam op een gegeven oogenblik geheel andere vormen aan. De schijnbaar kalme
     waterspiegel van zijn bestaan werd plotseling door felle stroomingen in beroering gebracht.
     Maar die diepe geheime stroomingen vermoedde niemand. Zelfs tegenover zijn vader, die nog
     altijd elk zijner gedachten meende te kunnen gissen, was hij te dien opzichte ondoorgrondelijk.
     De hoog op- en, neergaande golvingen van zijn zieleleven in die dagen bleven voor zijn omgeving
     onzichtbaar!</p>
    <p>Hij zag <hi rend="it">haar</hi> het eerst op een kinderbal, dat ter eere van Baby's
     verjaardag door zijn ouders gegeven werd. Hij was toen vijftien en zij een jaar ouder.
     Beeldschoon was zij, en blond en slank, met iets hooghartigs en ongenaakbaars over zich, dat
     hem in verrukking bracht. Zij geleek niets op Baby en op de vriendinnetjes van Baby, wier
     eeuwigdurend gebeuzel en dom gegiegel hij afschuwelijk vond. Zij droeg het kopje zoo hoog, en
     de trekken waren zoo strak en trotsch, dat hij eerst meende dat zij in 't geheel niet lachen
     kon. Maar toen hij, Barthold, de zoon des huizes, haar om een wals vroeg en ook voor den
     cotillon, had zij even geglimlacht, en die glimlach op dat strak trotsch gezichtje was zóó
     geweest, en in haar oogen had hij zoo'n prachtigen vreemden gloed gezien, dat hij - zooals hij
     zich dien avond in het geheim bekende - wel de een of andere foltering had willen ondergaan om
     dien lach nog eens te kunnen zien, want zóó had zij maar ééns geglimlacht. Maar dat meisje
     moest zijn vrouw worden, dat stond bij hem vast. Onder allen was zij alleen waardig, wanneer
     hij eenmaal knap en beroemd zou wezen, aan zijne zijde door het leven te gaan. Hij zou echter
     niet tot dien tijd wachten met haar ten huwelijk te vragen. Zij zouden zich reeds jong kunnen
     verloven, en als hij te Delft zijn studies had gedaan, zouden zij trouwen.</p>
    <p>De daaropvolgende dagen was hij zoo met het voorwerp zijner ‘eerste ernstige liefde’, zooals
     hij het bij zichzelf noemde, vervuld, dat hij voorwendsels verzon om verscheidene malen daags
     langs de gracht, waar zij logeerde, op en neer te gaan, in de hoop haar voor het venster te
     zien. Zij was een ouder nichtje van een van Baby's vriendinnetjes, bij wie zij gelogeerd was,
     heette Carla de Martignel en woonde in Limburg, waar haar vader, een landjonker van Belgische
     afkomst, een zijner oude voorvaderlijke bezittingen bewoonde.</p>
    <p>Nooit nog had Barthold den naam Carla gehoord, en het was hem een genot te meer dat zij zoo
     heette. Hij vond dien naam zoo welluidend, zoo bijzonder en daarom zoo volmaakt passend bij
     hare geheel eenige verschijning. Zij had iets over zich alsof ook zij alle menschen naar en
     slecht vond en slechts enkelen een blik of glimlach waardig keurde.</p>
    <p>Een paar weken later, op een tennis-club, zag hij haar weder, en die tweede ontmoeting was
     voor zijn gevoel nog overweldigender dan de eerste. Zij lachte verscheidene malen tegen hem,
     en, zooals hij meende op te merken, niet tegen anderen, en zij was weer zoo mooi, en zoo
     elegant, dat hij verbaasd was, hoe de andere jongens die er waren nog oogen hadden voor al die
     gewone meisjes.</p>
    <p>Niet lang daarna braken de eerste mooie zomerdagen aan, en wilde het geluk, dat hij en Baby
     te zamen met haar op een groote buitenpartij gevraagd werden, gegeven door de ouders van Karel
     de Mast, denzelfden aan wien Barthold in vroegere jaren het door Johan binnengesmokkelde boek
     had teruggeven. Het was een feestje ter eere van Karel's jongste zuster, maar een aantal oudere
     jongelui behoorden ook tot de genoodigden, en Karel zelf, ofschoon reeds lang student, had het
     geenszins versmaad er uit Utrecht voor over te komen.</p>
    <p>Het doel van den tocht was de Wageningsche berg. Eerst met den trein tot Utrecht en Ede, en
     vervolgens met rijtuigen verder. Het wreede toeval wilde dat in den trein Barthold, bij de
     jongsten ingedeeld, in een ander compartiment terecht kwam dan Carla. Stil en ongelukkig zat
     hij dus in een hoek, voor de zooveelste maal versterkend de geijkte opinie omtrent hem van al
     de meisjes uit zijn kring: dat die Meryan toch een ‘saaie onmogelijke jongen’ was.</p>
    <p>Na Ede wist hij echter met den moed der wanhoop zóó te manoeuvreeren, dat hij, ofschoon
     eigenlijk bij die groep niet behoorend, in een grooten char à bancs dicht bij zijn aangebedene
     kwam te zitten. Weinig vermoedde hij wat hem thans wachtte.</p>
    <p>Na haar lieftalligheid op den eersten avond hunner kennismaking bij zich aan huis, en ook
     later nog bij het tennissen, was hij overtuigd dat er tusschen hen iets bestond, iets
     geheimzinnig heerlijks, dat hen beiden isoleerde van alle andere gewone akelige menschen. Zij
     had wel niet veel gezegd, en hij ook niet, want zij was eerder stil, maar haar geheele
     verschijning had hem dien indruk gegeven. Zij had iets achteloos en tegelijk iets hooghartigs
     over zich. Hij twijfelde er geen oogenblik aan of hij zou haar terugvinden als toen, met haar
     zeldzaam too verlachje en met in haar bruine oogen gouden loovertjes als lichtgetintel in diep
     donker water. Hij snakte weer naar dien stillen oogopslag, die zoo peinzend scheen en een
     diepere beteekenis gaf aan hare manier van luisteren en hare korte zachte antwoorden.</p>
    <p>En nu die rit.... die rit van Ede naar Wageningen, waarbij zij ditmaal niet de minste notitie
     van hem nam, hem zelfs nauwelijks opmerkte, daar zij het veel te druk had met Karel de Mast
     dien zij, naar hun gesprek te oordeelen, van vroeger kende, althans eenigen tijd geleden in den
     Haag scheen te hebben ontmoet... en die zich tegenover haar gedroeg, alsof zij, in plaats van
     een aankomend meisje, een volwassen dame en een erkende schoonheid was. En dat was nu op
     zichzelf nog niets geweest, want hij kon zich toch niet ongelukkig gevoelen, omdat een ander
     haar evenzoo bewonderde als hij zelf. Maar hoe geheel anders was zij geworden sedert hun
     laatste ontmoeting! Hoe gaarne scheen zij te luisteren naar de flauwiteiten die Karel den
     heeien weg over debiteerde, steeds draaiend aan zijn dun rossig kneveltje! Hoe haatte Barthold
     hem van de spitse punten zijner verlakte schoenen af tot aan de glazen van zijn lorgnet,
     waarmede hij ook al zoo onuitstaanbaar manoeuvreerde! En zij.... in plaats van te begrijpen
     welk een mispunt die Karel was, lachte maar steeds door alsof alles wat hij zeide uitmuntte
     door geest! Zij lachte totdat haar wangen en haar mooie kleine oortjes gloeiden, en poogde in
     antwoord op zijn laffe complimentjes en zoutelooze woordspelingen ook aardig te zijn, en zich
     vreeselijk dom te houden en niets hoegenaamd te vatten van al zijn bedekte vleierijen. O! wat
     bleek zij nu geheel anders te wezen dan hij gedacht had! Nu begreep hij op eens dat zij zich
     vroeger eenvoudig verveeld had, omdat zij onder jongeren was en geen heeren had om meê te
     coquetteeren. Vandaar die stilheid en strakheid, welke hij voor innerlijke hoogheid had
     aangezien!</p>
    <p>Terwijl hij schijnbaar onverschillig het hoofd van die twee afwendde en naar het fraai zonnig
     landschap tuurde, zich stalend in zijn gevoel van eigenwaarde, besloot hij haar voor goed uit
     zijn hart te werpen. Maar het volgend oogenblik kwam er weer een andere gewaarwording over hem,
     zat hij in wanhoop zichzelf te vergelijken met den knappen vroolijken student, vond hij zich
     een vervelenden leelijken jongen, die nooit in staat zou zijn de liefde van een mooi meisje te
     winnen.</p>
    <p>Inmiddels werd onder het gejuich van het opgewonden gezelschap de Wageningsche berg bereikt.
     De drie rijtuigen werden ontladen, en Barthold ademde vrijer toen hij de nabijheid van die
     twee, die slechts oogen en ooren voor elkander schenen te hebben, kon ontvluchten. Hij nam het
     kordaat besluit den geheelen verderen dag niet meer naar haar om te zien en zich in dolle
     uitgelatenheid met de anderen te gaan vermaken.</p>
    <p>Aan de lunch, die nu volgde, hield hij zich dapper. Hij wist wel dat zij aan het andere einde
     der lange tafel weer bij elkaar zaten, maar hij wendde zijn oogen geen enkele maal naar dien
     kant en praatte vriendelijk met zijn buurmeisje - een stil beschroomd klein ding - heel leelijk
     in zijn oogen, en dat ook niet veel plezier scheen te hebben. Een gevoel van medelijden trok
     hem tot haar aan. Hij bewees haar allerlei kleine attenties, die haar telkens deden kleuren van
     verlegenheid; en hij zag dit, en begrijpende dat er gewoonlijk weinig notitie van haar werd
     genomen, kreeg hij zoo'n medelijden en werd zoo lief met haar, dat het hem zelfs verbaasde zoo
     aardig en beleefd te kunnen wezen. Want hij wist heel goed dat hij stug en lomp was. Hij
     trachtte wel altijd zich in dat opzicht te verbeteren, maar zijn afgetrokkenheid speelde hem
     telkens weer parten en hij vergat soms de menschen die om hem heen waren. Nu echter vond hij
     het aardig dit kleine verlegen meisje met beleefdheden te overladen, hopende haar daarmede heel
     gelukkig te maken.</p>
    <p>Na de lunch zou er een groote wandeling in de bosschen worden ondernomen; en Barthold, hoewel
     zich beijverend aan niets te denken, zag den langen boven alle uitstekenden student natuurlijk
     weer aan de zijde van Carla, alsof zij van rechtswege bij elkander behoorden. Hij zelf hield
     zich opzettelijk achteraf, en na zijn beschermelinge in de drukte van het opstaan te zijn
     kwijtgeraakt, slenterde hij langzaam achter de anderen aan, die in tal van groepjes een
     lommerrijk pad insloegen. Zoo kon hij ongemerkt van hen afdwalen, vergetend zijn voornemen om
     ook dol veel plezier te hebben, het hoofd vol tragische gedachten en vage dolzinnige
     plannen.</p>
    <p>Waarom was het leven niet zooals het vroeger in romans beschreven werd? mijmerde hij, nijdig
     voortschoppend de steentjes en takjes voor zijn voeten op den weg. Hij had pas gelezen ‘Les
     trois Mousquetaires’ van Dumas, hemdoor zijn vader gegeven als prikkel tot de studie van het
     fransch. En hij had inderdaad onder het lezen vergeten de inspanning die het hem kostte,
     vergeten dat hij een taal las die hem tot dusverre moeielijk had toegeschenen. Zóó door het
     leven te gaan als die loyale ridderlijke mannen: Porthos d'Artagnan en Aramis: de hand op het
     gevest van den degen, steeds bij machte zichzelven recht te verschaffen, de zwakheid te
     beschermen, de slechtheid te straffen en de wereld te zuiveren van alle wezens die zij drieëen
     daarop overbodig achtten.... wat zou dat een heerlijkheid wezen!</p>
    <p>Steeds verder van het gezelschap afdwalend, verliet hij den gebaanden weg en ging dwars het
     bosch in, een soort van bittere voldoening smakend in zijn eenzaamheid op dezen dag waarvan hij
     zich zooveel had voorgesteld, al weken te voren. Op eenigen afstand hoorde hij het gelach en
     gejoel der anderen, het hoog schel gieren van meisjes, die, in wilde stoeizucht, elkaar een
     steile helling afduwden, op gevaar af van armen en beenen te breken.</p>
    <p>Hè! wat vond hij het nu laf, al dat gehol en lawaai! Hoe zou Carla nu zijn onder deze dolle
     uitgelatenheid? Zou zij, anders zoo bedaard, nu ook mee gieren en stoeien?</p>
    <p>Een plotseling hevig verlangen haar op dit oogenblik te midden der anderen gade te slaan,
     bekroop hem. Hij zeide tegen zichzelven, dat hij alleen maar nieuwsgierig was te weten hoeveel
     verder zij nog in zijn schatting zou kunnen dalen. Zijn achtelooze slenterende houding latende
     varen, richtte hij zich veerkrachtig op en liep naar den kant, waar de pret het luidruchtigst
     was.... maar opeens zag hij, op tamelijk verren afstand, links, een wit kleedje met blauw
     ceintuur tusschen het geboomte schemeren.</p>
    <p>Dadelijk bleef hij staan met ingehouden adem, instinctmatig zich verschuilend achter een
     dikken stam.</p>
    <p>Ja, zij was het werkelijk en Karel natuurlijk bij haar.</p>
    <p>Zij liepen voetje voor voetje, de hoofden naar elkaar toe gebogen, geen voetpad volgend, maar
     ook dwars door de boomen heen, een regen van zonnespikkelingen strepend het blonde haar en het
     wit van haar kleed, als werd door feeënhanden vloeibaar goud over haar gesprenkeld. Zij liepen
     in schuinsche richting van hem af, zoodat hij hen kon bespieden achter zijn boomstam, zonder
     zelf opgemerkt te worden. Zijn oogen volgden hen dan ook in trillende spanning, totdat hij
     opeens bemerkte - of dit reeds vroeger geweest was wist hij niet - dat Karel zijn arm om haar
     heen hield geslagen. En op een gegeven oogenblik stonden zij stil en toen.... zijn hart hield
     letterlijk op te kloppen, toch bleef hij turen met zoo'n intensiteit dat er zwarte stipjes voor
     zijn oogen dwarrelden.... toen bukte hij zich en kuste haar!</p>
    <p>Wel zag hij haar snel terugwijken, maar toch deed hij het nogmaals en nogmaals.... en zij
     liet het toe....</p>
    <p>En nu bespiedde hij hen niet langer, maar met een onderdrukte woede-kreet keerde hij zich om,
     loopend in de richting waar alles stil en eenzaam was, al sneller en sneller als een woest
     hollend dier, totdat hij in zijn vaart struikelde en bijna viel over de half ontbloote wortels
     van een mager ziekelijk kromgegroeid boompje, dat daar in den weg stond en naar eene zijde
     overhelde.</p>
    <p>Aan dien misvormden stam klemde hij zich plotseling vast, slaande zijn nagels in de weeke
     schors als een tijger zijn klauwen, schuddend aan den boom met een bijna herculische kracht om
     hem te ontwortelen. Hij rukte en rukte met zoo'n hartstochtelijke razernij dat de wortels
     inderdaad scheurden en kraakten. Toen boog hij het slachtoffer al dieper en dieper tot den
     grond, met zijn gansche zwaarte zich er op werpend, de tanden op elkaar geklemd, als ware het
     een levend wezen dat hij ten onder wilde brengen. En niet voordat een steunen, een wreed
     splijten van het jonge hout getuigde dat het de ondergane mishandeling nimmer zou te boven
     komen, niet voordat de boom als een ontzield wezen daar nederlag, richtte hij zich op om adem
     te scheppen.</p>
    <p>Vuurrood van inspanning, de donkere haren tegen het verhitte voorhoofd gekleefd, speurde hij
     werktuigelijk rond als zocht hij een nieuw voorwerp waaraan zijn drift te koelen. En zoo,
     langzamerhand bedarend, voelend het frissche boschkoeltje tegen zijn kloppende slapen, zag hij
     nu pas weder het hem omringende, zag hij weder het zonnegetintel op de boomstammen, het
     vlammend grond-mozaïek, zag hij de blauwe doorschijnende libellen ronddartelen in den gonzenden
     gloed, hoorde hij het bedarend ruischen der boomkruinen en het gejubel der duizenden gewiekte
     woudkinderen hoog in het blauw. Als uit een benauwden droom ontwakend, dronk hij met diepe
     teugen al die zomerweelde in, en plotseling - als om dichter te komen bij wat hij zich
     langzamerhand bewust werd - klauterde hij, geoefend gymnast als hij was, in een hoogen ahorn,
     eerst tot een lagen tak, toen al hooger en hooger, totdat hij zich bevond te midden van dicht
     gebladerte op een breeden tronk, die hem een vrij gemakkelijke zitplaats verschaste. Daar
     installeerde hij zich, met nog een nagalm in zijn binnenste van het daareven gevoelde, en ging
     zitten droomen van een nieuw bestaan in deze heerlijke hooge woud eenzaamheid ver van alles wat
     hem plaagde en hinderde, en bevrijd van eigen en anderer boosheid.</p>
    <p>Welk een rust, dacht hij, te leven hier alleen te midden van boomen en bloemen en vogels en
     insecten, die geen slechtheid kenden en geen afgunst en geen leugen en valschheid. Waarom kon
     men niet leven in volle vrijheid, zooals de vogels in de bosschen en evenals in de oertijden de
     menschen geleefd hadden, een ieder voor zich, zonder zich in het minst met een ander te
     bemoeien, ieder gezin zorgend voor eigen behoeften, niemand hinderend, maar ook door niemand
     gehinderd wordend.</p>
    <p>Dan zouden er geen hoofden meer noodig zijn en geen besturen en geen regeeringen en geen
     dwang en haat en naijver, ook geen oorlogen - niets van alles wat de menschheid de geheele
     geschiedenis door zoo diep ellendig had gemaakt. Er zou dan in 't geheel geen geschiedenis
     zijn, geen eindelooze opsomming van de gruwelen en den jammer der eeuwen. Hadden de vogels een
     geschiedenis, of de viervoetige dieren, de leeuwen en tijgers en de olifanten in hun oerwouden
     onder de tropen? Ja, de dieren hadden er eene zoodra zij met het menschenras in aanraking
     kwamen, met zijn heerschzucht en wreedheid en verdelgingswoede, maar anders zouden zij in
     vrijheid leven en sterven, alleen zoekend hun voedsel, overwinnend hun prooi uitsluitend om hun
     honger te stillen, in den paartijd wellicht strijdend en vallend soms in een kamp van schepsel
     tegen schepsel - een strijd die natuurlijk was, maar overigens beveiligd tegen de
     afgrijselijkheden die de geschiedenis vermeldde en waarin de menschheid gebrandmerkt stond als
     het slechtste bloeddorstigste ras dat op aarde bestond.</p>
    <p>Men had mooi leeraren op school, dat het zich vormen der menschen tot groepen de eerste
     schrede had gevormd op den weg der beschaving! Een mooie beschaving! Waarin bestond die
     eigenlijk? In de menschenslachtingen van voorheen en nu? In rooftochten en veroverings- en
     godsdienstoorlogen en omwentelingen zoo gruwelijk en wreedaardig dat zij in een dierenbrein
     nooit konden opkomen!</p>
    <p>Waren dan juist sommige mierensoorten de meest beschaafde, omdat deze zich tot legers vormden
     en ten strijde togen tegen andere mierenlegers? Stonden deze hooger in de natuur dan de vogels,
     die in vrijheid en vrede leefden, ieder hun eigen nestje bouwend, zijn eigen kinderen
     grootbrengend, alleen dan zijn eigen soort aanvallend als er een persoonlijk pleit viel te
     beslechten? En dat laatste was ook juist goed. Een strijd van één tegen één in bijzondere
     gevallen was eerlijk en flink en zelfs noodig, koelde het gevoel van wraak, dat anders wellicht
     tot booze gedachten vervoerde.</p>
    <p>Welk een uitkomst zou het wezen, bij een persoonlijke veete of beleediging zoo maar
     rechtstreeks te kunnen aanvallen, zooals vroeger toen hij nog een kleine jongen was. Hoeveel
     logischer was in zijne oogen zoo'n strijd, dan een oorlog alleen ter wille van vorsten, waar de
     strijdenden slechts gehuurde werktuigen waren, blinde slachtoffers, die niet eens wisten waarom
     zij moesten gaan moorden en zelven vermoord werden.</p>
    <p>Zoo zat hij wel een uur lang doodstil en onbewegelijk op zijn tak te droomen, langzamerhand
     ondergaande de bedarende invloeden om hem heen. Hij keek naar het vredig gewiegel der bladeren,
     naar het bedrijvig heen en weer vliegen der vogels, die, gerustgesteld door de volslagen
     roerloosheid van dat vreemde gedrocht midden in hun domein, zich langzamerhand tot vlak bij hem
     waagden en zich in geen enkel opzicht meer in hun huishoudelijke bezigheden lieten storen.</p>
    <p>Een aantal musschen waren ijverig in de weer hunne onophoudelijk hen navliegende kleintjes te
     voeren. Zij schenen wel onverzadelijk, die kleine bolronde pakjes grijs dons met hun
     onvolgroeide vleugels, waarbij een klein geel snaveltje soms ter nauwernood zichtbaar was. En
     hoe meer zij kregen hoe scheller hun getjilp werd.</p>
    <p>Er waren ook andere soorten, vinken en sijsjes en merels en wilde duiven; en onder die allen
     merkte hij een paar heele kleine vogeltjes op, die met duizelingwekkende snelheid rondvlogen,
     fantastische luchtkringen beschrijvend, en veel fijner van vorm waren dan de musschen. Zij
     hadden zeer lange spitse snaveltjes en hielden er een bijzonder rustig kroost op na. Op een
     rijtje, als parkietjes stijf tegen elkaar gedrukt, zaten een vijftal kleintjes op een tak
     geduldig te wachten op wat vader en moeder hen brengen zou, volgend slechts met zacht
     knutterende belangstelling de snelle bewegingen van het ouderpaar, dat inmiddels met streelende
     lokkende geluiden één voor één in hun nabijheid bleef. Barthold had de rustige diertjes wel met
     den vinger kunnen aanraken, zoo dicht waren zij bij hem, maar de verzoeking dit te doen
     weerstond hij, wel begrijpend de stoornis welke de geringste beweging ten gevolge zou hebben.
     Het was hem juist een genot ze allen zoo vrij en zorgeloos en veilig te zien ronddartelen,
     beschermd tegen de wreedheid en vraatzucht der menschen. Hij was er trotsch op in hun midden te
     kunnen zijn, zonder hun vrees aan te jagen. Zagen zij hem werkelijk niet, of zou het wellicht
     een instinctmatig vertrouwen zijn dat hen zoo gerust maakte?</p>
    <p>Wetend dat dit laatste een illusie was, wilde hij toch op die illusie voortfantazeeren, zich
     verbeelden dat er een geheimzinnige aantrekkingskracht bestond tusschen hem en die
     belangwekkende dierenwereld, wier geheimen hij zoo gaarne had willen uitvorschen. In een
     geleidelijke ontspanning van zijn geheele wezen, bijna vergetend waardoor hij eigenlijk hier
     gekomen was, sloeg hij alles om zich heen gaande, nu weer bewonderend de bevallige bewegingen
     van een eekhorentje, dat in een boom naast den zijnen gymnastische toeren verrichtte, blijkbaar
     alleen met het doel zich te vermaken, en ten slotte takjes en blaadjes afrukte om in guitige
     speelschheid ze naar beneden te mikken op een woudduif, die wat lager had post gevat.</p>
    <p>Plotseling hoorde hij een verheugd geknutter in zijn onmiddellijke nabijheid. De moeder van
     het donzen vijftal kwam in blijde haast aangevlogen met een rijken buit: eengroote, wanhopig
     spartelende kapel. In minder dan één seconde werd het nog levende dier door al die scherpe,
     begeerige snaveltjes gegrepen, vaneengereten, verorberd, op de roodbruine doorschijnende
     vleugels na, die, half verscheurd en bezoedeld, treurig naar beneden dwarrelden.</p>
    <p>Daarna schoven de kleinen met hun tintelende oogjes onder liefelijke geluidjes weer dicht
     naast elkaar om te wachten op een volgend onthaal. Barthold maakte onwillekeurig een beweging,
     zich vooroverbuigend, waarom wist hij zelf niet, volgend met de oogen die arme neerdwarrelende
     doode vlindervleugels.... en een algemeene opschudding was natuurlijk het gevolg. Pijlsnel
     vloog alles, groot en klein, ver weg, en nu hij toch alleen bleef en geschuwd en gewantrouwd
     werd, liet Barthold in een plotselinge ontstemming zich naar beneden glijden. Die zoo vlak
     onder zijn oogen verscheurde vlinder, kort te voren nog genietend zijn volle zomerweelde,
     bracht hem levendig in herinnering een jachtscène eens bijgewoond in de omstreken van Haarlem.
     Toen had hij een hond een spartelende patrijs zien apporteeren aan zijn meester; en de bebloede
     muil van den hond, de wreede ruwe handen van dien grooten sterken jager, die het teere zwakke
     lijfje aangrepen en verder afmaakten - het geheele tafereel was hem zoo sterk bijgebleven, dat
     hij na dien tijd nooit meer eenig gevogelte had willen eten. En zoo ook werd nu zijn
     kortstondige natuur-idylle verstoord. Afschuwelijk die eeuwige strijd om het bestaan! dat
     eeuwig recht van den sterkste! Het daareven geziene deed weer vraagteekens voor hem oprijzen,
     die hij even te voren, op zijn hoogen zetel, reeds meende te kunnen beantwoorden. En nu hij den
     beganen grond weer onder de voeten had, daalde ook zijn geest weer naar lagere sferen, kwam de
     gedachte aan de oogenblikkelijke realiteit, aan alles wat hem zijn dag vergalde op nieuw boven.
     Onwillig, doch begrijpend dat hij zich niet langer kon blijven afzonderen, keerde hij langzaam
     naar het hotel terug, waar de overigen reeds allen bijeen waren, en merkte met bittere
     satisfactie op dat niemand iets van zijn afwezigheid had bespeurd.</p>
    <p>Hij wist wel dat men hem saai en vervelend en naar vond, dat niemand hem lijden mocht, maar
     omdat hij ook zoo weinig menschen lijden mocht, liet hem dit gewoonlijk totaal
     onverschillig.</p>
    <p>Nu echter putte hij uit die omstandigheid opnieuw een reden om zich ongelukkig te voelen. Hij
     was niettemin besloten alles met Spartaansche geestkracht te verdragen. Aan het diner koos hij
     tot zijn partner hetzelfde verlegen kleine meisje van de lunch, en in een wellust van
     zelfimmolatie, zich bewust in zijn martelaarschap een held te wezen, spande hij zich in om het
     zijn buurtje aan tafel zoo prettig en gezellig mogelijk te maken.</p>
    <p>Naar Carla zag hij zelfs niet meer om. Op den terugweg hield hij zich op den verst mogelijken
     afstand, en zoo kwam eindelijk aan dezen gedenkwaardigen dag in zijn leven een einde. Om elf
     uur te Amsterdam aankomend, werden al de vrouwelijke leden van het gezelschap in de
     gereedstaande equipages gepakt, terwijl de jongelui verklaarden liever te willen loopen. Toen
     echter was het, dat de laatste droppel van den lijdensbeker Barthold te drinken zou worden
     gegeven, resumeerend al de nieuwe levenservaringen in de laatste uren door hem opgedaan.</p>
    <p>‘'t Was een verduiveld leuk dagje!’ hoorde hij een lang opgeschoten zeventienjarigen jongen
     tegen Karel de Mast zeggen, die naast hem liep. ‘Kolossaal gereusseerd, hé?’</p>
    <p>‘Ja, ik moet zeggen, ik heb me vrij wat geamuseerd vandaag!’ antwoordde deze met een half
     onderdrukt gegrinnik, waarbij hij zijn schouders bijna tot zijn ooren optrok.</p>
    <p>Barthold hoorde het lachen, zag het schoudergebaar en klemde zijn tanden op elkaar.</p>
    <p>En een kwartier later op de Keizersgracht bij Karel's woning gearriveerd, waar het troepje
     stilhield, groette hij hem van verre met een vluchtig ‘tot ziens!’ zonder zooals de anderen den
     zoon van den gastheer de hand te geven.</p>
    <p>Het was onder de nog schrijnende indrukken van de buitenpartij naar den Wageningschen berg,
     dat hij Hamlet las en midden in zijn lectuur, als door een tarantula gestoken, opsprong en
     ‘Bravo!’ en ‘Goddelijk!’ riep.</p>
    <p>Dit geschiedde toevallig in het bijzijn van zijn vader, en deze, verbaasd van zijn eigen
     lectuur opziende, vroeg wat hem scheelde.</p>
    <p>‘Ik vind Hamlet zoo eenig prachtig!’ riep hij, bijna ademloos van opgewondenheid.</p>
    <p>In Meryan's oogen verscheen een tinteling.</p>
    <p>‘Zoo, zoo, die kost smaakt je dus! Dat dacht ik wel. Laat me eens zien wat je zoo bijzonder
     treft’.</p>
    <p>‘Alles! elk woord!’ zeide Barthold; en ziende dat zijn vader de hand naar het opengeslagen
     boek uitstrekte, blijkbaar heel nieuwsgierig naar de bladzijde welke hem tot een zoo heftige
     uiting had vervoerd, sloeg hij haastig het boek dicht, een donkere gloed zijn gelaat bedekkend
     tot den hals.</p>
    <p>‘Ik vind alles even mooi, vader.........’ zeide hij op een geheel anderen toon dan daareven,
     verlegen, verontschuldigend bijna, en zonder hem aan te zien. Daarop nam hij het boek op en
     ging de kamer uit.</p>
    <p>Meryan zeide geen woord, zag hem na, even glimlachend, reeds half begrijpend, toch met een
     gevoel van weemoed. Begon zijn kind hem al te ontgroeien, te ontsnappen, van knaap tot man te
     rijpen.... <hi rend="it">nu</hi> reeds?</p>
    <p>De gedachte sloop koud en stil zijn hart binnen. Zou, ondanks al zijn pogen zich met hem
     gelijk te stellen, het noodlottig prestige van zijn vaderschap zich op den duur bij Barthold
     toch sterker doen gelden dan het door de ervaring geheiligd besef, dat die vader altijd een
     vriend, een makker voor hem geweest was, nooit gezag had geoefend, niets anders verlangd had
     dan een onbepaald vertrouwen te verdienen?</p>
    <p>Hij peinsde lang over die vraag, te vergeefs het antwoord zoekend, volkomen vergetend af te
     dalen in eigen zieleleven, te ondervragen zijn eigen gesloten geconcentreerd ik, dat zich nooit
     aan iemand gegeven had, zich niet geven <hi rend="it">kon</hi>, niet eens aan zijn eigen vrouw,
     en nu van den zoon, door hem als zijn geestelijk en intellectueel evenbeeld beschouwd,
     verlangde, dat hij zou verloochenen het bloed dat hem door de aderen vloeide.</p>
   </div>
   <div type="chapter">
    <head><hi rend="it">[VIII]</hi></head>
    <p>Weder zijn een drietal jaren verloopen.</p>
    <p>Johan, die zich te Leiden veel te goed amuseerde om sterk naar zijn promotie te verlangen,
     was nog steeds aan de academie; en Barthold, na de Hoogere Burgerschool met vijfjarigen cursus
     te hebben doorloopen, zou weldra naar Delft vertrekken om daar voor technoloog te
     studeeren.</p>
    <p>Het was nu een avond in het vroege voorjaar. Meryan, na, als gewoonlijk, het thee-uur met
     zijn vrouw en dochter te hebben doorgebracht, was tegen negen uur naar zijn kamer gegaan, om te
     werken. Hij had het ontzettend druk gehad den laatsten tijd. Zelfs had hij, wat anders zelden
     gebeurde, zijn eersten boekhouder dezen avond nog moeten ontbieden om voor den volgenden dag
     eenige hoog noodige zaken te regelen, en nadat deze tegen elf uur was heengegaan, bleef er nog
     een stapel arbeid vó ór hem liggen. Onvermoeid, met een ijzersterk gestel begiftigd, zat hij
     dan ook rusteloos te pennen, toen zijn vrouw een uur later het hoofd om de deur stak.</p>
    <p>‘Vind je 't niet vreemd, Meryan? Het is al haast middernacht en Bart is nog niet thuis.’</p>
    <p>‘Zoo laat al? Waar is hij naar toe?’</p>
    <p>‘Dat weet ik niet, hij heeft niets gezegd. Maar als hij plan heeft later dan elf uur thuis te
     komen, waarschuwt hij me altijd.’</p>
    <p>‘Och, hij zal bij een van zijn vrienden zijn blijven hangen,’ zeide haar man al
     voortschrijvend, ‘ga maar gerust naar bed; ik blijf toch nog een poosje op.’ En toen zij nog
     draalde, vervolgde hij met een halven glimlach: ‘als hij over eenige maanden voor goed het huis
     uit is, kan je toch nooit meer controleeren hoe laat hij thuiskomt. Op zijn achttiende jaar is
     hij geen kind meer.’</p>
    <p>‘Ja maar, er moet iets bijzonders zijn. Hij zorgt altijd me niet ongerust te maken, en als er
     dus een feestje of iets van dien aard is, zegt hij het van te voren.’</p>
    <p>Meryan schudde geruststellend het hoofd, zonder op te zien, en zijn vrouw ging heen.</p>
    <p>Zijn pen kraste steeds voort. Wel keek hij nu en dan naar de pendule maar zonder eenige
     onrustige gewaarwording. Een jongen van achttien jaar zou in geen zeven slooten te gelijk
     loopen. Bovendien was het zijn principe iemand die binnen enkele maanden het ouderlijk huis
     voor goed ging verlaten als een man te beschouwen. Het eenige wat hem wel eens ten opzichte van
     Barthold bekommerde, was juist zijn te veel kind-zijn nog. Hij had hem uithuiziger gewild,
     zoekend de vermaken en verstrooiingen en desnoods de uitspattingen van andere jongelui van zijn
     leeftijd. Liever had hij hem berispt wegens aanhoudend te laat thuiskomen, zooals dat steeds
     met Johan het geval was geweest, dan hem zoo groen en onontbolsterd naar de academie te zien
     gaan. Hoe eerder een man het leven in zijn geheelen omvang leerde kennen - het leven met al
     zijn geheimen, zijn opgezweepte illusieën en ruwe neerploffingen, zijn hoogste hoogten en
     diepste afgronden, hoe beter hij, Meryan, het vond, omdat de ontvangen indrukken zich minder
     scherp en pijnlijk afteekenden op het nog ongevormd gemoed.</p>
    <p>Op dit punt zijner overpeinzingen gekomen, legde hij werktuigelijk de pen neder, starend voor
     zich uit, ziende met oogen van ziel vroegere perioden uit zijn eigen leven, waarbij weer
     opdoemden tal van herinneringen die hem deden wenschen, dat Barthold anders ware dan hij was.
     De vrijheid had hem nimmer ontbroken, integendeel. De poorten van het leven hadden in de groote
     stad altijd zoo wijd mogelijk voor hem opengestaan, maar den drempel overschreed hij niet. Al
     had hij meer vrienden of kennissen dan voorheen, al was hij opgewekter geworden, minder
     droomerig en afgetrokken, hij leefde toch zijn zwijgend gesloten eigen gemoedsbestaan, waartoe,
     nadat zijn kinderjaren waren voorbijgegaan, niemand toegang had.</p>
    <p>Het openen en dichtdoen der voordeur, duidelijk in het stille huis hoorbaar, brak Meryan's
     overpeinzingen af. Hij keek naar de klok. Het was één uur.</p>
    <p>‘Ik zag licht branden.... is u nog op, vader?’ vroeg Barthold binnenkomend.</p>
    <p>‘Ja zeker. Ik had het erg druk van avond.’</p>
    <p>‘Wat is het laat! Dat zie ik nu pas....’ hij keek op zijn horloge, ‘het is zelfs nog later
     dan hier. Er is een geducht kabaal in de stad. Weet u nog van niets hier? Niet alleen de
     politie maar een vrij groote militaire macht is op de been. Een formeel volksoproer!’</p>
    <p>‘Een volksoproer!.... Hoe dat en waardoor? Wat is er gebeurd?’</p>
    <p>‘Niemand weet precies wat de eerste aanleiding is geweest. Een betooging van werkstakers,
     geloof ik, op touw gezet door socialisten of anarchisten, of hoe die lui heeten mogen, ergens
     in de buurt van de Jordaan. Reeds in het begin van den avond moeten daar ongeregeldheden
     voorgevallen en opruiende liederen gezongen zijn, zoodat de politie tusschenbeiden kwam; en
     zoodoende raakte de boel aan den gang. Ik was met een kennis op den Dam toen een hoop
     Jordaanvolk stroomde den kant op van het Waterloo-plein, waar men zeide dat hevig gevochten
     werd. Toen ben ik voor de aardigheid meegeloopen om te zien. En er werd geducht geranseld en
     gehakt van beide kanten. Overal plassen bloed op straat, en dat heeft geduurd totdat de
     militairen aanrukten.’</p>
    <p>Hij stond dit te vertellen met een zekere gewilde onverschilligheid, de handen in de zakken,
     een lang opgeschoten slungelachtige jongen, die sensatie-verhalen doet op een toon, alsof het
     alles dood natuurlijk is en het hem hoegenaamd niets schelen kan. Maar aan zijn vader ontging
     het niet dat hij bleek zag en dat zijn mondhoeken nu en dan zenuwachtig trilden.</p>
    <p>‘Je moet het me allemaal eens geregeld vertellen, Bart, maar ga eerst even aan moeder zeggen,
     dat je thuis bent. Zij maakte zich een beetje ongerust over je lang wegblijven. Maar geen woord
     tegen haar over dat vechten, hoor!’</p>
    <p>Barthold liep met drie treden tegelijk de trap op en maaktede slaapkamerdeur open.</p>
    <p>‘Ik ben thuis, moeder.... ik had me wat lang in de stad opgehouden.’</p>
    <p>‘Ik hoorde je binnenkomen!’ klonk het verheugde antwoord. ‘Is dat nachtbraken.! Ga nu maar
     gauw slapen.’</p>
    <p>‘Nacht, moedertje, wel te rusten.’</p>
    <p>‘Ik geloof, dat al het grauw van Amsterdam op de been is,’ zeide hij, bij zijn vader
     terugkomend, en langzamerhand met meer animo sprekend. ‘Zij kwamen letterlijk overal alsuit den
     grond op, en toen de politie-agenten de sabels trokken, regende het straatkeien, die zij zoo
     maar met hun nagels uit den grond opkrabbelden. Welk een bende, dat janhagel uit de
     achterbuurten!’</p>
    <p>‘En was jij daar nu tusschen?’ vroeg Meryan schijnbaar kalm. Het kwam plotseling bij hem op,
     hoe, terwijl hij zelf hier rustig zat te werken, de jongen werkelijk in gevaar had verkeerd en
     de onrust van zijn vrouw dus niet allen grond miste.</p>
    <p>‘Neen, ik was er niet bepaald tusschen. Ik had me aangesloten bij een journalist - een
     reporter van het Handelsblad, dien ik wel van aanzien kende, en die doodleuk op een stoep stond
     met zijn notitieboekje in de hand. Die lui van de pers zijn overal op hun gemak en kunnen
     verbazend handig manoeuvreeren. Soms liepen we wel een paar duwen op, als het volk, bij een
     charge van de politie, wild uiteenstoof, maar dat was alles.’</p>
    <p>‘Ik zou je toch raden in het vervolg voorzichtiger te zijn in dergelijke gevallen,’ zeide
     Meryan. ‘Men kan zoo licht door een steen geraakt worden of ook een sabelhouw opdoen.’</p>
    <p>Hij wilde geen sentimenteele bezorgdheid toonen en sprak dus volmaakt rustig, maar toch
     verried zijn geheele houdingeen zekere nervositeit.</p>
    <p>‘Het is voor de eerste maal dat ik zoo iets heb bijgegewoond,’ zeide Barthold, tegen zijn
     gewoonte in behoefte hebbend zich te uiten. ‘Het maakt zoo'n anderen indruk dan wanneer men
     dergelijke dingen in couranten leest. Men let er dan eigenlijk niet meer op.’</p>
    <p>‘Ik lees die dingen nooit!’ zeide Meryan beslist, ‘endaarom verwondert het me van jou dat je
     je oogen en ooren en verdere zintuigen aan zoo'n straatschandaal gewaagd hebt. Hoe ter wereld
     kwam je er toe?’</p>
    <p>‘Wel ik vond zoo'n historie eerst heel aardig; en daar mijn kennis niet mee wilde, ging ik
     alleen. Men moet zulke dingen toch ook eens zelf bijwonen.’</p>
    <p>‘En wat is nu je indruk?’</p>
    <p>‘Dat.... dat....’ hier aarzelde hij even. ‘Mijn indruk is dat ik het ellendig vind, dat er op
     de wereld schepsels zijn, zooals ik ze van avond gezien heb. Brullende tierende wezens, die
     niets meer op menschen gelijken, met hun handen als klauwen en hun met bloed beloopen oogen. En
     te denken dat zulke creaturen het recht hebben in de straten te loopen en in dezelfde lucht te
     ademen, zoodat wij misschien ook nog wat van hen in onze longen krijgen!’</p>
    <p>Meryan luisterde met een glimlach die zijn gelaat geheel ontspande.</p>
    <p>‘Het bloed der Meryans verloochent zich niet. Je doet me aan je grootvader denken, Bart. Die
     wilde zelfs niet reizen, omdat hij bedankte voor treinen en stoombooten en andere vehikels,
     waar hij naar zijn zin in te nauw contact kwam met allerlei soort van lui, met wie hij ook niet
     één lucht wilde inademen en op dezelfde banken zitten. Nu men zich niet meer in zijn eigen
     reiskoets met postpaarden kon verplaatsen, vond hij reizen een van die plebeïsche genoegens,
     die voor de <hi rend="it">upper ten</hi> niet geschikt waren.’</p>
    <p>‘Ik kan een militair commandant begrijpen, die in zulke oogen blikken met eenige salvo's
     geweerschoten eenvoudig de straten schoonveegt. Waartoe toch moeten die soort wezens op de
     wereld dienen?’</p>
    <p>Barthold sprak nu op den harden stootenden toon hem eigen wanneer iets hem hevig ergerde.</p>
    <p>‘Er moet nu eenmaal een maatschappelijk bezinksel zijn, beste jongen; juist die lagere
     elementen geven de hoogere immers reden van bestaan! Maar het grauw zelf draagt ook niet de
     schuld van dergelijke gistingen. Het zijn de lieden die de gevaarlijke gistingstoffen bereiden
     en in hun midden werpen, welke men aansprakelijk moet stellen. Het bezinksel zelf is vrij
     onschadelijk zoolang men er niet in roert en het doet opschuimen. Je hebt nu heden avond
     eigenlijk niets anders gezien dan de blinde ontoerekenbare werktuigen van een hoop volksmenners
     en raddraaiers, die zich van hen bedienen ter eigen verheerlijking en trachten onze rustige
     goed geordende maatschappij te ondermijnen.’</p>
    <p>‘Maar die ergste belhamels, dat afzichtelijkste grauw, daar waren geen socialisten bij, zeide
     mij de reporter. Hij beweerde dat zoodra er opstootjes zijn met werkstakingen of met
     werkloozen, dat volkje uit zijn holen te voorschijn komt, alleen om de door hen gehate politie
     eens flink te bestoken.’</p>
    <p>‘Werkloozen! Geloof jij ook al aan werkloozen? Die zoogenaamde werkloozen, waar men het
     altijd over heeft, zijn eenvoudig leegloopers, die zich liever bedrinken dan werken. Maar dat
     zijn heerlijke sujetten voor die volksmenners, wier hoofddoel is overal de orde te verstoren en
     de onkundige massa in den blinde tegen de hoogere standen op te hitsen.’</p>
    <p>‘Maar kan men dan die opruiers niet eenvoudig als misdadigers behandelen, ze achter slot en
     grendel zetten?’</p>
    <p>‘Dat is gemakkelijker gezegd dan gedaan. Wij wonen hier in een vrij land. Wij kunnen onze
     nihilisten helaas niet ophangen of ze naar Siberië zenden. Buitendien zorgen zij er wel voor
     buiten schot te blijven. Als zij bepaalde aanslagen, pleegden, zooals in Rusland, of met
     dynamiet werkten zooals in Frankrijk, dan kon de justitie ze natuurlijk bereiken. Maar dank zij
     onze vrije staatsvormen, kan een klein hoopje warhoofden en maatschappelijke avonturiers, die
     hopen eenmaal in troebel water te kunnen visschen, ons arm volk vergiftigen met hun
     schandelijke theorieën, ondermijnen allen eerbied voor gezag en moraliteit, en wij staan daar
     machteloos tegenover.’</p>
    <p>‘Maar dan deugen onze vrije staatsvormen niet,’ zeide Barthold beslist.</p>
    <p>‘Zeg dat niet te gauw, beste jongen. Ik zelf heb in mijn jeugd meegevochten voor die
     vrijheid. Ik was een der fanatieken van '48. En al vind ik er thans, naarmate mijn
     levenservaring rijpt, veel nadeelen aan verbonden, lucht en licht en vrijheid moeten er toch
     zijn. Het helpt niets of men dat gespuis opsluit. Bismarck heeft in Duitschland het socialisme
     niet uitgeroeid door zijn socialisten wetten uit te vaardigen. Integendeel, het bleef als een
     hydra aan de edelste deelen der natie knagen. Voor elken kop die werd afgeslagen, groeiden er
     twee in de plaats. Volkomen vrijheid is nog de eenige veiligheidsklep voor al die onreine
     dampen. Anders hoopen zij zich te veel op en veroorzaken ontploffingen.’</p>
    <p>Barthold, zooals altijd wanneer hij met zijn vader over een ernstig onderwerp sprak,
     luisterde met gespannen aandacht. Sedert zijn kinderlijke ontboezemingen en de voor zijn naaste
     omgeving soms zoo vermakelijke pessimistische uitvallen van voorheen, hadden zijn studiën thans
     een richting genomen, die zijn natuurlijke neiging zich in beschouwingen en bespiegelingen te
     verdiepen eenigermate onderdrukte. Het was voor zijn rusteloos zoekenden geest zelfs een
     verademing geweest het gebied der exacte wetenschappen te betreden. Hier vond hij een rustpunt,
     voelde hij zich op den stevigen bodem van het weten. En zijn nieuw ontwaakte hartstocht voor de
     speciale vakken die zijn voorbereiding vormden tot de polytechnische school, overstemde voor
     het oogenblik zijn wetensdorst aangaande vraagstukken van meer speculatieven aard. De woelingen
     van het maatschappelijk leven, zijne soms hoog opgaande golvingen moesten bovendien - in
     aanmerking genomen de sfeer waarin hij ademde - zijn aandacht grootendeels ontgaan. Organen van
     eenigszins vooruitstrevende politieke richting werden door Meryan streng geweerd. In zijn huis
     duldde hij alleen bladen welke zijn eigen denkbeelden verkondigden, dagbladen die, òf wel
     zorgvuldig verzwegen de verschijnselen welke zijn conservatief liberalisme konden kwetsen, òf
     van die verschijnselen een lezing gaven, er op berekend in hun lezerskring de meest aangename
     gewaarwordingen op te wekken. Aldus kon het geschieden, dat de patricische huizinge op de
     Heerengracht eenigszins geleek op een ontoegankelijke vesting, welker granieten wallen de
     felste maatschappelijke golvenbranding vermochten te trotseeren.</p>
    <p>Toen Barthold de laatst gesproken woorden onbeantwoord had gelaten, vestigde zijn vader een
     ernstigen blik op hem, terwijl hij daar stond met zijn groote donkere zwaar beschaduwde oogen
     droomerig op één punt gericht en met de hem zoo welbekende uitdrukking op het gelaat, die in
     oogenblikken van twijfel en onzekerheid daar steeds op zetelde. Dan geleek hij weder op den
     eenzelvigen stuggen schoolknaap, die beweerd had dat er niemand op de wereld was die deugde;
     dan verscheen weer dat sombere in zijn blik dat hem als kind zoo onkinderlijk deed
     schijnen.</p>
    <p>‘Ja, er zijn heel wat vraagteekens in het leven voor ons oprijzend,’ hernam Meryan eindelijk
     na een langdurige stilte. ‘De zaak is dat je veel dingen anders zoudt wenschen dan zij zijn.
     Dat wilde ik vroeger ook.... en ik wil het nog. Maar al ons willen helpt ons niets. Wij kunnen
     geen jota veranderen aan wat is. Het menschdom is nu eenmaal door de natuur verdeeld in kasten;
     en van de hoogste tot de laagste kaste is de afstand even groot als tusschen de hoogste en de
     laagste diersoorten. Zich af te vragen het waarom van dit feit zou gelijk staan met de vraag,
     waarom de adelaar die de wolken doorklieft niet gelijk is aan den aardworm die bij, voorkeur
     wroet in het duister.’</p>
    <p>‘Ja, maar de adelaar heet een adelaar en de aardworm heet een worm.... maar wij heeten
     allemaal menschen!’</p>
    <p>‘Een adelaar en een worm heeten beiden dieren!’ viel zijn vader in.</p>
    <p>‘Maar zijn met dat al totaal anders georganiseerd, terwijl wij....’</p>
    <p>‘Je hebt gelijk. Mijn beeld deugt niet. Laten wij dus in plaats van een adelaar een der
     edelste viervoetige dieren nemen: de leeuw, de koning der woestijn met zijn prachtigen kop en
     zijn hoogmoedigen blik, de leeuw, die wanneer hij niet zijn honger behoeft te stillen, de
     zwakkeren ongemoeid laat. En nemen wij naast hem de hyena, dat ignobel sluipend gedrocht met
     gebogen kop en laag loerenden blik, die op lijken aast, omdat hij niet durft aanvallen een
     levende prooi. Maar de hyena kan het toch niet helpen dat hij bestaat. En Demos, de
     millioenhoofdige Demos, beleedigend ons hoogst menschelijk gevoel, die Demos dien jij dezen
     avond aan het werk hebt gezien heeft evenmin schuld aan zijn bestaan. Wij moeten ons dus
     neerleggen bij datgene waaraan wij niets kunnen veranderen en maar denken dat God het zó ó
     gewild heeft en niet anders.’</p>
    <p>Een beweging van zijn zoon deed Meryan, die al sprekend eenige stukken had onderteekend, snel
     opzien. Barthold scheen aan een hevige emotie ter prooi. Zijn oogen zagen hem nu strak aan.</p>
    <p>‘Gelooft u werkelijk, vader, aan een persoonlijk scheppend Wezen - ik bedoel aan een God, die
     alles wat er geschiedt aldus gewild heeft, en als besturende Macht buiten zijn schepping
     staat.’</p>
    <p>Er lag in den toon iets wat Meryan diep trof. Hij vermoedde eensklaps een langen geheimen
     strijd in die moeielijk te doorgronden ziel - een strijd die nog altijd niet opgelost was. En
     zijn eerste opwelling was, dat het hem speet door zijn ondoordachte woorden die categorische
     vraag te hebben uitgelokt.</p>
    <p>‘Dat is een ernstige veelomvattende kwestie om op den laten avond te behandelen,’ zeide hij
     met een glimlach, maar er lag iets onrustigs in de wijze waarop hij zijn papieren schikte, nu
     en dan een stuk in een der laden van zijn bureau wierp en het er weer uithaalde, blijkbaar dit
     alles geheel werktuigelijk doende. Hij zag er tegen op jegens zijn zoon onwaar te zijn, en toch
     had hij dien zoekenden rusteloozen geest zoo gaarne op dit punt met een dogma voor goed
     vastgeketend.</p>
    <p>‘Zou een mensch wel ooit precies weten wat hij gelooft of niet gelooft?’ zei hij na een korte
     pauze.</p>
    <p>Maar Barthold bleef hem onafgewend aanzien, in afwachting van een stelliger antwoord.</p>
    <p>‘En zou het er wel veel op aankomen wat men gelooft?... Het groote levensraadsel blijft toch
     altijd verborgen. Wat men <hi rend="it">is</hi>, dát acht ik hoofdzaak.’</p>
    <p>‘Maar u heeft ons toch opgevoed in het geloof aan de waarheid der evangeliën en de leer van
     Christus?’ zeide Barthold en zijn kleur verdonkerde zich. Het was voor de eerste maal dat zijn
     vader hem teleurstelde in een sterke verwachting. Niemand wist hoeveel het hem kostte op deze
     wijze zijn intiemste ikheid te ontsluieren, en het was dan ook alleen in de oogenblikkelijke
     opwinding van het dien avond doorleefde, dat dergelijke vragen hem over de lippen konden
     komen.</p>
    <p>‘Ja, ik heb je opgevoed in het geloof aan de onovergankelijke schoonheid van Christus' leer,’
     zeide Meryan, en zijn stem begon de oude vastheid te herwinnen. ‘Of ik zelf aan een
     persoonlijke besturende Macht geloofde, heb ik in het midden gelaten; en dat gij allen lid van
     de Vrije Gemeente zijt geworden, kan dienen als bewijs, dat ik mijn kinderen volle vrijheid
     wilde laten zich op volwassen leeftijd daaromtrent een oordeel te vormen. Je bent nu nog te
     jong, Barthold, om dieper op die vragen in te gaan. Leer voorloopig te berusten in wat is, dat
     is het verstandigste.’</p>
    <p>‘Maar wanneer men aan een God die als Bestuurder buiten zijn schepping staat, <hi rend="it"
      >niet</hi> gelooft, kan men dan aan de evangeliën - met uitzondering natuurlijk van hun
     verheven moraal - die waarde hechten, die de orthodox-geloovige er aan toekent?’</p>
    <p>‘Je vergeet dat Jezus eigenlijk nooit anders sprak dan in symbolen. Hij was een machtig
     denker, zijn verhevenste gedachten kleedend in de eenvoudigste vormen, zich geestelijk
     neerbuigend tot de kleinen en zwakken en armen van geest die hij wilde troosten, verzoenen met
     het onafwendbaar leed dezer aarde, hun tevens inprentend nederigheid, naastenliefde en
     zelfverloochening. Daarom sprak hij van hemelsche belooningen en straffen, en vandaar ook die
     schoone gelijkenissen waarin hij uitbeeldde zijn diepzinnige gedachten. Alle groote
     godsdienststichters hebben te allen tijde hierin overeengestemd: dat zij den mensch troost
     verschaffen, hetzij door - zooals Christus - hun een oneindige zaligheid hiernamaals voor te
     spiegelen, of zooals Boeddha met zijn Nirwâna, waarover je immers onlangs gelezen hebt, hen te
     doordringen van de heerlijkheid van het ‘niet-zijn’, hen te leeren, dat de grootste wijsheid
     bestaat in het dooden, zelfs nog bij het leven, van de zinnen, van alle materieele begeerten,
     ja zelfs van alle geestelijke eischen en behoeften, opdat de vernietiging van eigen wil, van
     eigen individualiteit reeds vóór den dood plaats hebbe - ook in verband met de zielsverhuizing
     waaraan de Boeddhisten gelooven. Hoogst wijsgeerig is deze leer, daar de in die richting
     gevormde mensch het aardsche leed natuurlijk gering gaat achten. Christus echter, die tien
     eeuwen na hem leefde, en aan wie de machtige stroomingen der oud-Helleensche wijsbegeerte niet
     kunnen zijn voorbijgegaan, Christus begreep dat juist in het opzweepen, het prikkelen van den
     menschelijken wil de toekomst der beschaving lag. Vandaar het sterk individualistische van zijn
     leer en vandaar ook, dat zijn leerstellingen uit de voor de groote massa ontoegankelijke
     gedachtensferen neerdaalden naar het gebied van het practische leven, door voor te spiegelen
     hemelsche straffen en belooningen voor elke menschelijke handeling hier op aarde.’</p>
    <p>Meryan was, al sprekend, zich bewust geworden, dat hij zijn eigen overtuiging thans geheel
     blootlegde. Maar medegesleept door zijn onderwerp en geheel waar willende zijn tegenover zijn
     zoon, had hij zijn eerste aarzeling overwonnen. Hij hoopte dat Barthold's geest krachtig genoeg
     zou worden voor elk onderzoek en wilde hem zoo mogelijk besparen een voortbestaan van die
     inwendige worstelingen, die hij zelf zich nog zoo levendig van vroeger herinnerde. Het breken
     met de tradities zijner jeugd had hem zoo menigmaal pijnlijke momenten doen doorleven, in
     aanmerking genomen de tirannie van zijn vader die geen zelfstandige opvattingen in hem duldde!
     Hoe geheel anders, dacht hij met een zekere voldoening, stond hij zelf thans tegenover zijn
     zoon, dank zij zijn eerbiedigen van de meest volkomen gewetensvrijheid: dat beginsel waarvoor
     hij geleden en gestreden had!</p>
    <p>Barthold had met een schittering in zijn oogen geluisterd. Nu had zijn vader hem dan toch
     onomwonden zijn eigen convictie geopenbaard.</p>
    <p>‘Maar Christus zelf moet aan het bestaan van een persoonlijk besturend Schepper geloofd
     hebben?’ vroeg hij na eenige oogenblikken.</p>
    <p>‘Het is nog al moeielijk om in te staan voor het denken en begrijpen van iemand die negentien
     eeuwen geleden op aarde leefde. Het is soms al zoo moeielijk het zieleleven te begrijpen van
     iemand met wien wij dagelijks omgaan,’ zeide Meryan, glimlachend om de naïeve wijze waarop de
     vraag gedaan werd.</p>
    <p>‘Hij zelf <hi rend="it">moet</hi> geloofd hebben,’ zeide Barthold thans op zijn meest
     stelligen toon. ‘Anders is hij niet volkomen waar geweest. En dat kan en wil ik niet aannemen.
     Waar zijn is voor mij het hoogste gebod!’</p>
    <p>‘Het is ook zeer goed mogelijk en zelfs waarschijnlijk, dat hij inderdaad alles geloofde wat
     hij leeraarde,’ zeide Meryan kalm. Maar zijn voorhoofd was gefronst. In Barthold's absoluten
     toon lag iets wat hem hinderde. De sensitieve natuur in hem, diep verscholen onder een
     koelheidsmasker, voelde in dien toon een scherp, zij het ook onbewust, afkeuren van zijn eigen
     opvatting - een opvatting die vrede zou kunnen hebben met een in den grond onware figuur.</p>
    <p>‘Ras oordeelen is een van de kenmerkendste eigenschappen der jeugd,’ zeide hij met iets
     neerslachtigs in zijn toon. ‘Je herinnert me weer aan al je vroegere onmogelijke vragen als
     kind aangaande den Bijbel. Eigenlijk ben ik veel te vroeg begonnen dat boek met je te lezen.
     Later pas zal al het schoone wat Christus gezegd heeft je duidelijker worden. Ook kan je dan
     gaan napluizen al wat groote denkers, die hun halve leven aan de studie der Christus-figuur
     wijdden, over hem geschreven hebben. Intusschen zijn wij tamelijk ver afgedwaald van ons punt
     van uitgang: het straatoproer dat je dezen avond hebt bijgewoond. Als ik je een raad mag geven,
     zou ik je bij deze gelegenheid willen zeggen: denk niet te veel na over deze en dergelijke
     verschijnselen van het maatschappelijk leven. Tracht geen dingen te doorgronden die raadselen
     zijn en blijven. Dat je in zake godsdienst, of althans met je denken en voelen te dien
     opzichte, met jezelf in 't reine wil komen, dàt begrijp ik, die periode heb ik ook doorgemaakt
     en zoo heel lang is het nog niet geleden dat mijne overtuiging gevormd is. Maar overigens, mijn
     jongen.... geloof me, leef uitsluitend voor je wetenschappelijke studies, voor het nuttige
     edele vak dat je hebt gekozen, en houd je verre van al die lage woelingen, door de booze
     hartstochten van een zeker aantal maatschappelijke parasieten in het leven geroepen. Laat je
     vooral nooit in met politiek. Als jij, met je pessimistischen aard, in die wereld rondkeek, zou
     je zeker een menschenhater en een menschenverachter worden. En een menschenhater maakt
     gewoonlijk alleen zichzelf het leven ondragelijk; daarvoor zou ik je dus liever behoeden.’</p>
    <p>‘En als we er nu eens over dachten te gaan slapen?’ vervolgde hij met een blik op de pendule.
     ‘Twee uur al! Den raddraaiers die dat opstootje van heden avond weer op het geweten hebben, gun
     ik het genoegen niet ons rustige burgers nog langer uit ons bed te houden.’</p>
    <p>‘Zij moesten opgehangen worden!’ bromde Barthold.</p>
    <p>‘Toch zouden er altijd weer nieuwe schadelijke elementen boven komen, ten spijt van den
     zegetocht der beschaving. Dat schijnt nu eenmaal te behooren tot de orde der dingen. En
     gelukkig hebben wij onze legers om al dat ongedierte ten onder te houden.’</p>
    <p>Weinige oogenblikken later was Barthold op zijn kamer, maar zich neerleggen bij wat zijn
     vader gezegd had, kon hij ditmaal niet. De werkelijkheid had zich te diep bij hem ingeboord.
     Hij hoorde ze nog, die wilde vloeken en kreten. Hij zag ze nog, die dierlijke tronies bij het
     onzeker licht der lantarens, die flikkerende sabels, in den blinde inhakkend op de compacte
     krioelende massa. Hij zag nog de verhitte plotseling woest geworden trekken der agenten, die
     eenige in stegen vluchtende mannen en vrouwen naholden, terwijl bebloede handen en aangezichten
     zich overal vertoonden en het gillend gekrijsch der vrouwen bij elke nieuwe charge akelig door
     de lucht galmde.</p>
    <p>De herinnering aan dit alles deed hem nog rillen van afschuw. En zulke tooneelen zouden
     moeten geduld worden in volle negentiende eeuw, in een centrum van verlichting en beschaving,
     in de straten eener wereldstad, waar wetenschap en kunst dagelijks hoogtij vierden en de
     edelste uitingen van het menschelijk intellect geest en ziel verkwikten.</p>
    <p>En niet één regeering zou de macht hebben die enkele schadelijke bestanddeelen, die een
     welgeordende maatschappij verstoorden, met wortel en tak uit te roeien en die afschuwelijke
     menschenmodder op te ruimen! Dit ging zijn begrip te boven. Het kon volgens hem eenvoudig niet
     wezen.</p>
    <p>En even als vroeger in zijn kinderjaren tegenover het sarren van Johan, of het verraad en de
     kleinzieligheid zijner schoolkameraden kwam weer bij hem boven het hartstochtelijk verlangen
     macht te hebben en met het zwaard der onfeilbaarheid te kunnen vernietigen al de
     ongerechtigheden dezer aarde.</p>
    <p>Al was de gansche wereldgeschiedenis, voor zoover men kon nagaan, één bloedige chaos geweest,
     de beschaving had zich toch meer en meer baan gebroken. Maar nu moest er in deze periode weer
     een alleenheerscher opstaan.... een Caesar - de Caesar van den vrede, om althans in westelijk
     Europa de beschaafde rijken te zuiveren van die laatst overgebleven elementen van vroegere
     barbaarschheid, en daarna het gereinigd ontsmette menschdom zoo gelukkig mogelijk te maken, het
     te koesteren in de stralen van zijn vorstelijke goedertierenheid en almacht.</p>
    <p>En met een hoofd gloeiend van opgewondenheid droomde hij er van zelf die Caesar te
     worden.</p>
    <p>Nog eenmaal - een knaap nog, maar staande op den drempel van het menschenleven, dacht en
     gevoelde hij als het kleine kind, dat hoopte eenmaal Christus gelijk te kunnen worden. Thans
     echter droomde hij den droom van een Marcus Aurelius.</p>
    <p>Maar nu was er geen kinderlijk blond moedertje, dat zich met bezorgdheid over haar onrustigen
     jongen heenboog om zijn onstuimige droomen weg te kussen.</p>
    <p>Nu was het zijn vader, die, onder de nog versche indrukken van hun gesprek, zich dien avond
     voor het eerst van zijn leven afvroeg, of zijn opvoedingssysteem voor die natuur toch eigenlijk
     wel het juiste was geweest, of er ook menschen - zielen zijn die met een hechte borstwering van
     dogma's tegen zichzelf beschermd moeten worden.</p>
   </div>
   <div type="chapter">
    <head><hi rend="it">[IX]</hi></head>
    <p>Het was bij uitzondering dat Meryan heden avond draalde met naar zijn studeerkamer te gaan.
     Als na de thee, tegen halftien, Baby naar bed ging, haastte hij zich zijn gewonen avond-arbeid
     te gaan verrichten. Ditmaal echter bleef hij, na het heengaan van het kind, afgetrokken turen
     in zijn courant die hij van <hi rend="it">a</hi> tot <hi rend="it">z</hi> gelezen had. Barthold
     was om acht uur reeds uitgegaan.</p>
    <p>Hij bevond zich dus met zijn vrouw alleen, en hun tête-à-tête op dit uur was zoo ongewoon,
     dat zij zich bijna vreemd te moede gevoelde. Als Meryan niet op zijn bureau was of in zijn
     studeerkamer waren de kinderen meest altijd om of bij hen en dit bracht dan de noodige animo en
     gezelligheid aan. Zijn drukke hem geheel in beslag nemende werkkring en de zucht om al zijn
     vrije oogenblikken aan de kinderen te wijden, ontnam hem met de jaren meer en meer de behoefte
     aan eenigen vertrouwelijken gedachten-omgang met zijn vrouw. Nu en dan, wanneer hij in hare
     tegenwoordigheid met zijn zoons een ernstig onderwerp behandelde, sprak zij een enkele maal wel
     eens mede, maar meestal luisterde zij niet, of wel het behandelde ging hare bevatting te boven;
     en om opheldering vragen deed zij liever niet. Zij achtte het niet goed dit te doen. Zij was
     zich bewust van weinig dingen af te weten en vreesde dus niet dadelijk te begrijpen en Meryan
     ongeduldig te maken. En zoo heel veel interesseerden die vreemde dingen haar ook niet. Zij zag
     hoog tegen haar man op en was er steeds op uit hem alles te besparen wat hem ook maar
     eenigszins hinderlijk of onaangenaam kon zijn. Maar als zij eens een enkele maal onder vier
     oogen tegenover elkaar zaten, voelde zij zich niet erg op haar gemak, dan betrapte zij er zich
     wel eens op naar discours te zoeken en het niet te vinden. Zij had hem eigenlijk nooit iets te
     zeggen, en zij dacht er wel eens over hoe vervelend het zou wezen als Bart naar Delft en Baby
     naar kostschool waren. Toch achtte zij zich geroepen hem zijn weinige vrije uren zoo gezellig
     mogelijk te maken. Het was geen prettig besef daarin waarschijnlijk te kort te zullen
     schieten.</p>
    <p>Heden avond echter zou haar de benauwende bezigheid van naar discours te zoeken bespaard
     blijven. Meryan, na zijn courant zorgvuldig te hebben dichtgevouwen, haalde een brief te
     voorschijn dien hij blijkbaar reeds gelezen had, maar thans nog eens hier en daar nazag. Daarna
     kuchte hij.</p>
    <p>‘Je raadt nooit, Johanna, wat dit voor een brief is. Toen ik van morgen naar mijn bureau
     ging, lag hij in de bus en nam ik hem meê. Ik zag dadelijk het poststempel van Brussel, maar de
     hand herkende ik nog niet.... Eerst las ik hem, maar vond het onmogelijk om er zelfs bij stil
     te staan en toen.... later op den dag dacht ik er onwillekeurig nog eens over na en....’</p>
    <p>‘En?....’ viel Johanna in, hem met de grootste nieuwsgierigheid aanziende. De aarzelende toon
     waarop hij sprak, de uitdrukking op zijn anders zoo autoritaire trekken als van iemand die een
     mogelijke oppositie vreest, intrigeerde haar in hooge mate.</p>
    <p>‘Niets meer of minder dan het verzoek of de propositie een jong meisje in huis te nemen als
     een soort van gouvernante voor Baby.’</p>
    <p>‘Een soort gouvernante voor Baby?’ herhaalde zij verbaasd. ‘Maar het is immers gedecideerd
     dat zij in het najaar naar Brussel gaat?’</p>
    <p>‘Ja, hoofdzakelijk voor de talen, en in de eerste plaats voor het Fransch.... maar hier staan
     we voor een exceptioneel geval. Weet je wat... het beste is, dat ik je den brief voorlees, dan
     weet je er precies evenveel van als ik. Hij is van de vrouw van onzen Nederlandschen gezant.
     Met mevrouw Corduroy was ik, zooals je weet, in mijn jeugd zeer gelieerd. Het landgoed van haar
     ouders grensde aan het onze; en ik geloof zelfs.... dat ik als schooljongen me om harentwille
     wel eens aan gloeiende verzen heb bezondigd! Maar ziehier wat zij schrijft:</p>
    <p><hi rend="it">Waarde Meryan!</hi>
    </p>
    <p> </p>
    <p> ‘In aanmerking genomen onze gewoonlijk niet heel drukke (!) correspondentie, zult gij wel
     verwonderd naar de onderteekening zien van dit uit de lucht gevallen epistel, en dadelijk
     denken: “wat ter wereld kan zij mij te vragen hebben?....” Ja, het is een vervelende eigenschap
     van ons egoïstische mensch-wezens, dat men - vooral aan heele oude vrienden! - nooit eenig
     teeken van leven geeft, of men moet ze bepaald noodig hebben. Dus, vous voilà prévenu, le pire
     est fait. </p>
    <p> ‘Weet dan, dat ik een protégeetje heb - een mooi jong meisje uit onze kringen, vroeger rijk,
     nu arm, voor wie ik al sedert maanden een geschikte betrekking zoek. Het is weer de gewone
     treurige geschiedenis: haar vader, baron de Martignel, was een Limburgsch landeigenaar, een
     econoom, die zooals men dacht er warmpjes inzat. Maar in de laatste jaren schijnt hij steeds
     achteruit te zijn gegaan.... crisissen in den landbouw, daling der grondrenten, schulden,
     hypotheken, ondanks alles op denzelfden voet voortleven en ten slotte totaal geruïneerd! Hij,
      <hi rend="it">zeer</hi> plotseling gestorven.... gij begrijpt mij wel! Zijn vrouw had hij al
     eenige jaren geleden verloren, en nu blijven er twee kinderen over. Een jongen, die, nog al
     energiek naar men zegt, met geld door familie bijeengebracht naar Amerika is gegaan.... en de
     dochter.... het kind van de rekening natuurlijk. </p>
    <p> ‘Hoe zoudt gij er nu over denken als gij dat meisje, met het oog op uw dochter, voorloopig
     eens bij u nam als logée of als gouvernante.... hoe gij zelf het 't liefst noemen wilt. </p>
    <p> ‘Het fransch is natuurlijk haar moedertaal, en hoewel een Belgische van afkomst, heeft zij
     een accent zoo zuiver als een Parisienne. Daarbij is zij veel in Engeland geweest en spreekt de
     tale Albion's als een geboren Engelsche. Voorts een uitstekende musicienne en... <hi rend="it"
      >every inch a lady</hi>, dat spreekt van zelf, in één woord un merle blanc, je ne vous dis que
     cela. </p>
    <p> ‘Nu denkt gij zeker, bij mijn opsomming, dat ik in al de jaren dat wij elkaar niet meer
     ontmoetten, zekere Barnum-achtige eigenschappen heb opgedaan! Maar denk dat niet te gauw,
     althans niet alvorens haar gezien te hebben. En al rust nu natuurlijk de sterke verdenking op
     mij uitsluitend het belang van ééne partij op het oog te hebben, toch wil ik er op wijzen dat
     Carla de Martignel m.i. juist de persoon is, die gij op dit oogenblik voor uw lieve Marguerite
     hebben moet. “Elle est jolie comme un ange, cette enfant!” zeide mij laatst eene hier
     logeerende wederzijdsche vriendin, en dus moogt gij u waarlijk wel tweemaal bedenken, alvorens
     haar naar een kostschool te zenden, zooals ik hoorde dat uw plan was. Als gij onze Brusselsche
     kostscholen kendet!.... slecht leeren, gebrekkig toezicht, altijd amouretjes, schwärmen voor
     leeraars, muziekmeesters enz., enfin als <hi rend="it">ik</hi> een dochter had, stuurde ik haar
     liever naar de Noordpool bij de Laplanders dan naar een fransche kostschool! Hierop laat ik u
     over aan al de perplexiteiten door dezen brief opgewekt. </p>
    <p> ‘Maar wat gij ook doet, haast u niet te veel een besluit te nemen. Op dit oogenblik is mijn
     arme lieve Carla bij mij, en hoe langer zij blijft, hoe liever het mij is. Zij moet vroeger
     geruimen tijd in Holland en ook in Amsterdam gelogeerd hebben, en zij heeft daarvan aangename
     souvenirs bewaard, zeide zij mij. </p>
    <p> ‘Dus spreek er eens à tête reposée over met uw vrouw, die ik u verzoek hartelijk voor mij te
     groeten, en schrijf dan bij gelegenheid eens hoe gij beiden over de zaak denkt aan uw oude
     vriendin </p>
    <p> </p>
    <p>
     <hi rend="sc">Emilie Corduroy</hi>.</p>
    <p>Meryan zweeg, vouwde den brief dicht, deed hem in het couvert en wachtte op wat zijn vrouw
     zeggen zou. Toen deze niets zei, keek hij haar aan.</p>
    <p>‘Nu, wat zeg je er van?’</p>
    <p>‘Den naam herinner ik me toevallig.... Carla de Martignel. Welzeker, zij logeerde jaren
     geleden bij de Tengels en is zelfs met de meisjes Tengel bij ons op een kinderpartijtje
     geweest.’</p>
    <p>Meryan stond op om een begin van ongeduld te bedwingen. De omstandigheid dat Johanna zich
     toevallig herinnerde den naam of het feit dat zij bij hen op een partijtje was geweest, vond
     hij van niet de minste beteekenis. Vrouwen dwaalden altijd en eeuwig naar bijzaken af, dacht
     hij.</p>
    <p>‘Maar hoe vind je het denkbeeld zelf?’ vroeg hij kort. ‘Zou je er iets tegen hebben dat
     meisje in huis te nemen?’</p>
    <p>Zij aarzelde. Het gebeurde zóó zelden dat haar man categorisch haar meening vroeg, dat zij er
     mee verlegen raakte.</p>
    <p>‘Maar ik dacht dat het zoo stellig je plan was Baby een jaar weg te zenden!’</p>
    <p>‘Maar het <hi rend="it">kan</hi> toch wel eens gebeuren dat men van een plan afziet als later
     een ander plan verstandiger blijkt! Daarom vraag ik of jij er persoonlijk iets tegen zou hebben
     dat die Carla de Martignel, of hoe zij ook heeten moge, Baby's gouvernante werd? In dat geval
     spreken we er niet meer over en is de zaak afgehandeld,’</p>
    <p>‘Neen, als jij het goedvindt, heb ik er natuurlijk niets tegen,’ zeide Johanna, een kleur
     krijgend bij de gedachte dat zij zich tegen zijn wil zou kunnen verzetten. Maar dat belette
     haar niet hartgrondig te wenschen dat èn mevrouw Corduroy èn Carla de Martignel buiten den
     horizont van haar bestaan waren gebleven, want zij zag erg tegen het plan op.</p>
    <p>‘Wij moeten echter goed bedenken,’ ging zij voort, ‘dat zij geen bepaalde gouvernante kan
     zijn. Daar is dat meisje niet voor opgevoed. Zij zou dus meer als logée moeten beschouwd
     worden, dunkt me.’</p>
    <p>‘In zekeren zin ja; maar dat is van later zorg en meer een kwestie van tact onzerzijds.
     Hoofdzaak is of wij van het kostschool-idee zullen afstappen en Baby bij ons houden.... in één
     woord, den raad van Emilie Corduroy opvolgen? Ik heb er gedurig over nagedacht vandaag en voel
     er veel voor. Baby ziet er goed uit, dat is niet te ontkennen, en kostscholen zijn inderdaad
     niet alles!’</p>
    <p>Hij voegde er niet bij, omdat hij nimmer zijn gevoel wilde laten meespreken, dat het hem
     geweldig veel zou kosten, zijn mooi kind, zijn oogappel, zijn speelpop te moeten missen. Hij
     zag hier al lang tegen op als tegen een alleronaangenaamsten plicht, dien hij echter besloten
     was te vervullen. Baby moest niet alleen goed talen leeren spreken, maar haar wereldsche
     opvoeding had ook een laatst vernisje noodig. Het kind was op haar zestiende jaar nog vrij
     links en Johanna, zoo redeneerde hij, was een goed schepseltje, maar minder geschikt om haar
     dochter in dat opzicht te vormen. Een dagelijksch contact dus met eene persoonlijkheid zooals
     mevrouw Corduroy haar protégée beschreef, zou uitstekend kunnen werken.</p>
    <p>Dit alles vloog hem misschien voor de honderdste maal dien dag door het hoofd, toen zijn
     vrouw nog een opmerking waagde.</p>
    <p>‘Maar ik vrees wel dat het over 't geheel moeielijkheden zal geven. Dat meisje is natuurlijk
     door hare vorige positie verwend; en dan hier bij ons ‘in betrekking’ te zijn!.... want dàt is
     het toch feitelijk, al geven wij er mooie namen aan! Zal zij zich niet ongelukkig en
     gedéclasseerd voelen, en kan dat niet scheve verhoudingen geven? Een logée is zij niet.... een
     echte gouvernante ook niet.... zij zal dus niet haar eigenlijke plaats weten, en wij
     evenmin!’</p>
    <p>Johanna Meryan verbaasde zich over haar eigen zeggingskracht. Zij had nog nooit zoo lang
     achter elkaar geargumenteerd.</p>
    <p>‘Welke kleingeestige, echt vrouwelijke bezwaren!’ zeide haar man thans op een toon, die haar
     plotseling deed begrijpen dat zij een ontzettende domheid gezegd had. Ik zou gedacht hebben dat
     je - geheel afgescheiden van Baby's belangen - in je goedhartigheid juist verheugd zoudt zijn
     geweest dat arme meisje, dat door haar ongeluk inderdaad gedéclasseerd is, een tweede tehuis
     aan te bieden.... te zorgen dat bij ons althans niets haar kan froisseeren en zij behandeld
     wordt met al de égards waarop haar geboorte en haar ongeluk haar recht geven.’</p>
    <p>Zijn stem was snijdend als een mes en Johanna's kleur, toen zij daareven huis en haard
     verdedigde tegen de invasie van het onbekende, maakte voor bleekheid plaats. Meryan kon wel
     eens hard wezen, vond zij.</p>
    <p>‘Ik wil graag lief voor haar zijn, want ik heb werkelijk medelijden met haar,’ zeide zij
     dadelijk. ‘Ik hoop dat het goed mag gaan. Wat zal Baby opkijken! Zij vond het zoo aardig een
     jaar naar kostschool te gaan.’</p>
    <p>‘Natuurlijk; jonge meisjes verlangen altijd naar iets nieuws. Maar als het oogenblik van
     afscheidnemen was aangebroken, zou de wind wel uit een anderen hoek hebben gewaaid.’</p>
    <p>Meryan, die onder het gesprek beurtelings was opgestaan en weer gaan zitten, ging nu naar de
     deur met den brief nog altijd in zijn hand.</p>
    <p>‘Dus dan zal ik over eenige dagen wel eens aan Emilie schrijven, en dan moet de zaak ook maar
     niet lang worden uitgesteld. Het zou zelfs niet kwaad wezen als zij kwam terwijl Baby nog een
     paar maanden op school is. Dan behoeft zij niet zoo dadelijk in functie te treden, behalve wat
     het spreken van talen betreft. Ik zou er voor zijn dat er voortaan op geregelde dagen in den
     huiselijken kring Fransch en Engelsen werd gesproken. Dat is het eenige om het kind er aan te
     wennen.’</p>
    <p>Johanna zeide niets meer en Meryan ging naar zijn kamer, overtuigd dat hij, met algeheel
     voorbijzien van zijn eigen wensch, de zaak in allen deele aan de goedkeuring zijner vrouw had
     onderworpen.</p>
   </div>
   <div type="chapter">
    <head><hi rend="it">[X]</hi></head>
    <p>Het was eenige weken later aan de lunch, dat Meryan, nu hij het plan aan alle kanten had
     overwogen, aan zijn kinderen het groote nieuws meêdeelde, dat Baby niet naar kostschool zou
     gaan maar een fransche jonge dame, die Carla de Martignel heette, bij zich zou krijgen. Hij
     schetste kortelijk hare treurige omstandigheden en voegde er bij dat zij geheel als een
     vriendin des huizes zou worden beschouwd en alleen kwam, om Baby's opvoeding wat talen en
     muziek en wereldsche vormen betrof te voltooien.</p>
    <p>Het was juist Zondag, en Johan, die vaak van Zaterdag tot Maandag overkwam, vernam het dus
     tegelijk met de anderen. Zeer verschillend werd de mededeeling door de jongelui opgenomen.
     Baby, in dit geval de hoofdpersoon, die hare schitterende kostschooldroomen plotseling in rook
     zag opgaan, had eerst verschrikt en met een uitroep van teleurstelling haar vader aangestaard,
     en toen deze, impassiebel blijvend, alleen maar aan zijn reeds zeer beslisten toon nog wat meer
     nadruk gaf, had zij een pruilende houding aangenomen, die, zooals zij bij ervaring wist, op den
     langen duur zelden de gewenschte uitwerking miste.</p>
    <p>Johan daarentegen betuigde dadelijk zijn ingenomenheid met het plan. Kostscholen vond hij ook
     heel verkeerd. Jonge meisjes, zeide hij, moesten zoo weinig mogelijk aan het ouderlijk toezicht
     worden onttrokken.</p>
    <p>‘Kostscholen zijn juist zoo vreeselijk leuk!’ zeide zijn zuster boos. ‘En wat heb jij je er
     meê te bemoeien? Je hebt er niets mee te maken!’</p>
    <p>‘Als je brutaal wordt en den noodigen eerbied jegens me uit het oog verliest, ga ik straks
     niet met je uit, hoor!’ dreigde hij. ‘Wat maak je je toch voor illusies van een kostschool,
     kleintje! Het zou je niet meevallen als je er was.’</p>
    <p>‘Niet.... hoe weet jij dat? Heb je misschien zoo bijzonder veel verstand van
     meisjesscholen?’</p>
    <p>Haar repliek lokte een algemeen gelach uit, want Baby was nooit ad rem, en het was duidelijk
     dat zij de pointe van haar eigen woorden volstrekt niet vatte.</p>
    <p>‘Als je zoo den spijker op den kop slaat, kruip ik in mijn schulp!’ zeide Johan met een
     komiek-angstig gezicht waarvan zij volstrekt niets begreep. Maar zij bemerkte wel dat zij
     geplaagd werd, zoodat zij hem met een kinderlijk-mokkende schouderbeweging afweerde toen hij
     haar een kus wilde geven en haar het liefste, amusantste Babytje van de wereld noemde.</p>
    <p>Barthold had alles zwijgend aangehoord, hetgeen door niemand werd opgemerkt. In den
     huiselijken kring, wanneer het discours algemeen was, bleef hij vaak droomerig en afgetrokken.
     Ditmaal echter had hij geen syllabe van het gesprokene gemist. Een vreemde gewaarwording gaf
     het hem, na zooveel jaren op eenmaal den naam van Carla de Martignel te hooren noemen; maar het
     schokte hem niet in het minst. Dat vluchtig incident uit zijn kinderjaren zou hem nooit meer in
     de gedachten zijn gekomen, zonder dien prikkel zoo plotseling aan zijn geheugen gegeven. Carla
     geruineerd en ongelukkig, en nu als een soort van gouvernante bij hen in huis komend! ‘Hoe
     wonderlijk!’ dacht hij onder het levendig gesprek der anderen.</p>
    <p>‘Herinner jij je dat meisje niet nog, Bart?’ vroeg zijn moeder hem eenklaps. ‘Zij moet lang
     geleden bij ons op een kinderpartijtje zijn geweest toen zij bij de Tengels logeerde. Bedenk je
     eens.... een heel mooi blond meisje, nog al lang voor haar leeftijd. Zij frappeerde me juist
     door iets zeer elegants en nuffigs.... iets nesterigs zou ik haast zeggen....’ Hier wierp de
     spreekster een verschrikten blik naar haar echtgenoot, vreezende iets te hebben gezegd wat zij
     beter had gedaan voor zich te houden, vooral in het bijzijn van Carla's aanstaande
     leerlinge.</p>
    <p>‘Zij was toen natuurlijk nog een kind!’ zeide Meryan vergoelijkend, terwijl Johan lachte en
     Baby, die zich haar volmaakt goed herinnerde maar niet van plan was haar pruilende houding te
     laten varen, haar mokkend lipje nog meer vooruitstak.</p>
    <p>‘Nu, Bart, weet je nog welke partij moeder bedoelt en herinner jij je nog iets van haar?’
     vroeg zijn broeder.</p>
    <p>Barthold was een oogenblik in verzoeking ‘neen’ te zeggen, dan was hij van alle verdere
     vragen verlost. Maar liegen vond hij zoo iets lafs, en dus zei hij kalm: ‘jawel’.</p>
    <p>‘Die houdt zich weer leuk, als gewoonlijk!’ lachte Johan. ‘Kom, Be, biecht nu eens verder op.
     Vond je haar ook zoo mooi en - zooals moeder zegt - zoo nesterig? Ben je als schooljongen
     behoorlijk verliefd op haar geweest? Ik hoop het toch!’</p>
    <p>‘Ik herinner me,’ zeide Barthold, zonder van zijn geplaag notitie te nemen, ‘dat er bij de
     Tengels een logeetje uit Limburg was, dat Carla heette en blond was en grooter en ouder dan wij
     allemaal.’</p>
    <p>Johan, die blijkbaar weer iets ondeugends wilde zeggen, werd door een smeekende wenk van zijn
     moeder tegenge houden, zoodat Barthold verder rust kreeg, terwijl het gesprek over Carla nog
     eenigen tijd voortduurde. Vervolgens trok Meryan zijn mokkende lieveling naar zich toe en nam
     haar op zijn knie.</p>
    <p>‘Vindt mijn Gretchen het zoo heel erg bij vader en moeder te blijven?’ vroeg hij, een harer
     lange blonde vlechten liefkoozend door zijn hand latende glijden.</p>
    <p>‘Neen, maar ik zou zoo dolgraag naar Brussel zijn gegaan. Marie van Thienen heeft me zóóveel
     van haar kostschool verteld. Het was er zoo echt schattig en uiig daar waar zij geweest
     is.’</p>
    <p>Meryan glimlachte. De verhalen van de bewuste Marie aangaande de uiigheid van kostscholen kon
     hem juist niet zoo bijzonder gunstig voor Baby's illusiën stemmen. In dit moment rees een
     gevoel van dankbaarheid in hem op jegens mevrouw Corduroy.</p>
    <p>‘Maar dan zou je ons toch hebben moeten verlaten, kindje, heb je daar wel aan gedacht?’</p>
    <p>‘Ja, Va, maar een jaar is zoo gauw om.... en hoe akelig zoo'n vervelende juf bij me te
     krijgen!’</p>
    <p>‘Een juf! Foei! wat een leelijk burgerlijk woord! Je mag dat nooit meer gebruiken, hoor je!
     Die “juf” kan er zich misschien op beroemen van hoogere geboorte te zijn dan wij, jonge dame.
     Freule de Martignel komt hier als logée, als een vriendin, die, hopen wij, zoo goed zal willen
     zijn zeker oliedom gansje van hare vele kundigheden en talenten een beetje mee te deelen, haar
     zal leeren mooi Fransch en Engelsch te spreken en, wat haar eigen taal betreft, woordjes als
     “juf” en “leuk” en “schattig” en “uiig” en meer dergelijke hoogst gedistingeerde termen, voor
     goed uit haar woordenboek te schrappen. Als zij, zooals moeder zegt, wat nuffig is, des te
     beter. Zij zal dan juist uitstekend gezelschap voor je zijn.’</p>
    <p>Barthold stond op, en daar de lunch reeds lang was afgeloopen, ging hij door niemand
     opgemerkt de kamer uit. Niets van wat zijn vader tegen Baby had gezegd, was hem ontgaan, en nu
     kwamen plotseling tal van vragen hem bestormen. Gedurende het discours over Carla waren
     langzamerhand weer allerlei bijzonderheden haar betreffende hem voor den geest gekomen. En nu
     vroeg hij zich met een zekere aarzeling, of een meisje, dat zich in de bosschen door studenten
     liet kussen, wel een geschikte vriendin voor zijn zuster kon heeten.</p>
    <p>Waarom moest die Carla nu ook juist bij hen in huis komen? redeneerde hij, met snelle stappen
     de grachten afloopend. Hij was uitgegaan, om aan de obsessie zijner gedachten te ontsnappen,
     maar, of hij wilde of niet, telkens weer moest hij op die ‘malle historie’ terugkomen.</p>
    <p>Was hij tegenover zichzelven verantwoord, als hij zijn vader in den waan liet dat zij voor
     Baby een zoo uitstekende gezellin zou wezen?</p>
    <p>Maar hij kon toch niet gaan vertellen wat hij gezien had! Dat was immers totaal
     onmogelijk!</p>
    <p>Dan op eenmaal namen zijn gedachten een andere wending.</p>
    <p>Hoe vreemd dat dit meisje plotseling zoo ongelukkig was geworden! Al stond het begrip
     ‘geruïneerd’ hem slechts in zeer vage trekken voor de verbeelding, dit toch was hem duidelijk,
     dat zij voor het oogenblik geen dak, geen tehuis had, dat hun woning haar een toevlucht zou
     zijn. Wat was dat een vreemd, bijna onmogelijk vreemd denkbeeld!</p>
    <p>Dat voorval uit vroegere jaren had eigenlijk zoo weinig reëels voor hem behouden. Het scheen
     hem meer iets gedroomds toe. Maar nu langzamerhand werd alles weer veel duidelijker en
     herinnerde hij zich steeds meer détails, onder anderen zijn razernij tegen Karel de Mast! Hij
     lachte in zichzelven, dacht er aan, hoe deze juist onlangs zijn verloving had aangekondigd met
     een meisje uit Leipzig, bij wier vader hij op een handelskantoor werkte. Het kon wel wezen dat
     hij en Carla vroeger zoowat verlovinkje hadden gespeeld, totdat die treurige geschiedenis met
     haar vader was tusschenbeiden gekomen. Maar het kon ook wel wezen dat....</p>
    <p>Hij had kunnen stampvoeten van ongeduld over het telkens teruggaan zijner gedachten naar die
     beuzelarijen die hij heelemaal vergeten had!</p>
    <p>Maar het was ook zoo gek, zoo bespottelijk gek, dat zij opeens bij hen zou komen wonen,
     misschien wel voor langen tijd. Het idee alleen had hem kunnen doen schateren, als het hem au
     fond niet zoo nijdig had gemaakt. Maar wat zou hij er tegen doen?</p>
    <p>Hij kon toch geen kwaad van haar gaan vertellen of zijn vader doen verstaan dat deze maar van
     zijn plan moest afzien.... zonder verdere reden op te geven. Hij zag reeds in verbeelding zijn
     verbazing als hij daarover zou zijn begonnen.</p>
    <p>Er was dus niets aan te doen. Carla zou komen, en als hij uit Delft overkwam, zou hij haar
     altijd zien 's morgens en aan tafel en altijd. Hoe zonderling die Carla - zóó als zij allengs
     voor zijn herinnering herleefde - zich voor te stellen in hun eigen intérieur, meepratend over
     gewone alledaagsche dingen, in het huishouden bezig zijnde misschien, en thee zettend of kopjes
     wasschend zooals moeder! Het leek hem iets zoo onmogelijks toe!</p>
    <p>Zijne nu achttienjarige levensondervinding had hem omtrent vrouwen weer een aantal andere
     dingen geleerd dan op zijn vijftiende jaar. Alles wat hem vroeger in verband met haar wezen en
     zijn verward en raadselachtig voorkwam, meende hij nu volkomen te begrijpen en te doorgronden.
     Er waren volgens hem twee categorieën van vrouwen op de wereld. Tot de eerste categorie
     behoorden alleen de reine, onschuldige, zachte, eenvoudige wezentjes, door zijn eigen moeder
     het best getypeerd. Zij belichaamde voor hem al wat er goed en lief en volgzaam in een vrouw
     kon wezen. Dezulken maakte een verstandig man tot zijn echtgenoote, tot de moeder zijner
     kinderen. Dan kon zij zich bewegen in de haar passende sfeer, beveiligd tegen elke ruwe
     aanraking met de buitenwereld en hare afgronden.</p>
    <p>De tweede categorie bestond uit die oppervlakkige sfinxachtige schepseltjes, die, hoe
     bekoorlijk en aanvallig soms ook, toch blijkbaar alle zedelijke en verstandelijke vermogens
     misten, en evenwichtsloos door het leven dwarrelden als afgevallen boombladeren door den wind
     voortgezweept, het gansche mannelijke geslacht verbijsterend door het raadselachtige, het
     altijd onverwachte hunner redelooze gedragingen. Als een logisch denkend mensch zich ten taak
     had willen stellen de motieven hunner woorden en daden te begrijpen, zou hij, zooals
     Shakespeare terecht had aangeduid, krankzinnig worden. Het best was dus maar ze te nemen zooals
     zij waren, zich met hen te vermaken als met mooi maar soms toch gevaarlijk speelgoed, zoodat
     het zaak was altijd eenigszins op zijn hoede te blijven.</p>
    <p>Er was nog wel een derde categorie van vrouwen, behoorend tot die volstrekt noodzakelijke
     modder der maatschappij, waarover vader altijd sprak en die juist aan het hoogere recht van
     bestaan gaf, als aan een bloem opstijgend uit het moeras. Maar die creaturen, die haar lichaam
     als koopwaar beschouwden, wilde hij eigenlijk geen vrouwen noemen, evenmin als dat liederlijke
     volk uit de achterbuurten op den naam van menschen aanspraak kon maken.</p>
    <p>De twee eerste categorieën vormden dus voor hem de twee aspecten van de vrouwenwereld in haar
     geheel, en nu was het maar de vraag, onder welke rubliek hij Carla had te rangschikken.</p>
    <p>In deze en dergelijke overpeinzingen verdiept, had Barthold een heel eind weegs afgelegd. Hij
     liep nu langs den Amstel, zijn roeivereeniging voorbij. Een oogenblik dacht hij er over een
     paar uren flink te gaan roeien. Het was een mooie strakke Aprildag. Was sport niet veel beter
     dan nog langer te blijven ‘zaniken’, zooals hij het noemde, over iets waaraan hij toch niets
     kon veranderen?</p>
    <p>Hij stond eenige seconden besluiteloos. Maar neen, de ware lust had hij er vandaag toch niet
     in, en zoo liep hij verder de Amsteldijk op en den Nieuwer-Amstelschen watertoren voorbij,
     langs de zich in hare prachtige slangachtige kronkelingen scherp afteekenende boorden der
     rivier. Rechts, zoover het oog reikte, frischgroene weilanden met hier en daar een enkele
     grazende koe wit-stippend de eindelooze vlakten. Links aan den stadskant de massale huizenrijen
     en de hoog rijzende fabrieken reeds in goudzonnigen nevel gehuld, terwijl verderop verspreide
     gehuchten met hun nederige kerktorentjes dommelig terugweken achter den langzaam aankruipenden
     avondsluier die op den achtergrond lijnen en tinten reeds wegdoezelde.</p>
    <p>Hoe verder Barthold voortliep, inademend de frissche koele voorjaarslucht, onbewust in zich
     opnemend het grandiooskalme van het landschap, de schoonheid der rivierlijnen, de altijd
     opnieuw verrassende ombuigingen van den stroom, die eilanden en schiereilanden vormde in de
     bekoorlijke grilligheid zijner omarmingen, hoe rustiger zijn stemming werd, hoe meer zijn visie
     zich verruimde en het kleine en persoonlijke zijn beteekenis verloor.</p>
    <p>Was het eigenlijk niet meer dan belachelijk zich nog te bekommeren om dingen, die al zoo lang
     geleden waren? Goede hemel! 't was waarlijk wel een doodzonde als een mooi meisje zich een kus
     liet ontstelen! Alsof hij zelf ook niet wel eens 'n meisje had gekust!</p>
    <p>Ja, maar dat was geweest op een dorpskermis buiten. Meisjes uit de lagere klasse hielden er
     natuurlijk een afzonderlijke moraal op na, vooral tegenover ‘heeren’ die notitie van hen namen.
     Maar een meisje uit de goede kringen, en die bestemd was zijn eigen zuster....</p>
    <p>Waarachtig, daar begon hij weer van voren af aan! Nu eens en voor goed, weg met Carla en
     alles wat haar betrofl Het kon hem niets schelen of zij kwam, hoegenaamd niets.... en daarmeê
     uit! Hij wilde er zelfs geen seconde langer aan denken. Het was onzinnig zich met zoo iets het
     hoofd te breken!</p>
   </div>
   <div type="chapter">
    <head><hi rend="it">[XI]</hi></head>
    <p>En Barthold bleef zijn voornemen getrouw. Hoe vaak hij ook nog in den huiselijken kring over
     de aanstaande huisgenoote hoorde praten, hij hield zijn gedachten onder discipline, luisterde
     zoo weinig mogelijk, en als hij het ongemerkt doen kon, ging hij de kamer uit. Met dat al
     gewende hij zich langzamerhand aan het vooruitzicht dat zij weldra in hun midden zou zijn, min
     of meer ondergaande den invloed van zijn omgeving die dit alles zoo volkomen natuurlijk vond.
     De allereerste onwil van Baby was nu ook overwonnen, zij had geheel en al den zachten
     meegaanden aard harer moeder en begon nu zelfs met een zeker verlangen naar de nieuwe vriendin
     uit te zien. Deze was toch eigenlijk niet veel ouder dan zij en het zou dus misschien wel
     ‘leuk’ wezen, dacht zij. Vooral het idee dat zij Carla bij den naam mocht noemen vond zij
     aardig. Haar vader had dit zoo beslist, om het gouvernante-achtige dat de nieuwe huisgenoote
     wellicht in de oogen van anderen zou hebben, geheel weg te nemen. Hij wilde haar zoo geheel op
     een voet van gelijkheid in zijn huis stellen, dat de grootste égards ook van vrienden en
     kennissen haar verzekerd zouden zijn.</p>
    <p>Inmiddels correspondeerde hij druk met Carla's beschermvrouwe, regelende al deze en verdere
     détails en eindelijk ook den datum harer komst.... totdat op zekeren dag een brief van mevrouw
     Corduroy plotseling wijziging bracht in de plannen. Deze schreef namelijk dat Carla onverwachts
     door Engelsche vrienden van haar vader in Londen te logeeren was gevraagd, en wel voor de
     ‘season’; en nu stelde zij voor het arme meisje die uitspanning te gunnen. Na afloop van de
     season zou zij mede naar het landgoed harer vrienden in Surrey gaan en dus tot den winter in
     Engeland blijven, om daarna bij hem in functie te treden. Maar tegen deze schikking zou Meryan
     wel geen bezwaar hebben, luidde het verder, want Carla zou daardoor van zelf gelegenheid hebben
     zich nog eens flink in het Engelsch te oefenen, en dit zou Marguerite slechts ten goede komen.
     Kortom, men wachtte nog maar op zijn toestemming, om het jonge meisje avec armes et bagages,
     zooals haar term luidde, naar de Londensche vrienden te expedieeren.</p>
    <p>Johanna Meryan loosde een zucht van verlichting bij dit onverhoopt uitstel, en ook haar man
     had er niets tegen. Zoo'n maandenlang verblijf in Engeland zou Baby's toekomstige taal-leerares
     zeker geen kwaad doen. Daarbij was hij zelf in smaak en neigingen nog al Engelsch. Zijn
     handelsrelatiën riepen hem vaak naar Londen, hij hield van de Engelsche zeden en gewoonten, en
     schreef dus dadelijk dat het uitstel voor onbepaalden tijd verleend werd.</p>
    <p>Barthold was bijna even verheugd als zijn moeder. Tegen het najaar zou hij zelf al lang in
     Delft zijn, en dat lang verschuiven van Carla's komst gaf hem eenigszins het gevoel alsof hij
     nu voorgoed met haar had afgerekend.</p>
    <p>‘Zij kon daar wel eens geëngageerd raken!’ dacht Johanna inmiddels vol hoop. Het zou voor
     zoo'n mooi meisje een zeer gewone oplossing zijn, en als dan Meryan van geen kostschool meer
     hooren wilde, zouden zij voor het kind immers een echte gouvernante kunnen nemen! Dat zou veel
     beter wezen, vond zij. Met al haar gedweeheid en haar eerbeid voor het hoogere verstand van
     haar echtgenoot meende zij toch ditmaal beter de practische moeielijkheden te kunnen overzien
     dan hij, en ware het in haar macht geweest, zoo had zij gaarne het jonge meisje de
     verleidelijkste rozeketenen helpen strengelen, om daarmede den rijksten huwelijkspretendent van
     het Vereenigd Koninkrijk aan Carla's voeten te binden.</p>
    <p>Maar het noodlot scheen het anders te willen, en na afloop der zomervacantie, die als
     gewoonlijk door de Meryans op hun buitengoed bij Haarlem werd doorgebracht, kwam al zeer
     spoedig een brief van mevrouw Corduroy alle illusiën van de vrouw des huizes aangaande de
     gedroomde oplossing vernietigen. Carla, de hooggespannen verwachtingen ook van mevrouw Corduroy
     beschamend, keerde onverrichter zake uit Engeland bij hare goedhartige beschermster terug, en
     de datum van haar komst te Amsterdam werd nu definitief vastgesteld juist een week nadat
     Barthold naar Delft was vertrokken.</p>
    <p>Meryan voornemens haar zelf van den trein te gaan halen, kwam voor dit doel een uur vroeger
     van zijn bureau, liet inspannen en reed naar het station. Zijn aanvankelijke vrees iemand die
     hem geheel vreemd was in de menigte der aankomende reizigers op het perron te zullen missen,
     bleek ongegrond. Postvattend bij het contrôle-hek zag hij tusschen den stroom der passagiers
     naderen een hoogst elegante slanke jonge vrouw met in 't oogvallend hoogblond haar en in den
     zwaren rouw. Zonder aarzelen trad hij op haar toe.</p>
    <p>‘Freule de Martignel....’</p>
    <p>‘Meneer Meryan,’ klonk het onmiddellijke antwoord, terwijl het smalste kleinste vrouwehandje
     dat hij ooit gezien had in zijn breede handpalm werd gelegd.</p>
    <p>Hij drukte het met een soort van eerbied, plotseling opwellend uit zijn bewondering voor haar
     schoonheid en zijn deernis met haar jeugd en haar ongeluk; en na haar bagagebillet aan den
     palefrenier te hebben gegeven, geleidde hij haar naar het rijtuig, gedurende den rit met veel
     tact haar bezig houdend, beseffend haar weemoedige herinneringen bij het weerzien van een stad,
     waar zij vroeger onder zulke geheel andere omstandigheden geweest was.</p>
    <p>Na een groot kwartier stond het rijtuig stil, Carla besteeg de hooge stoep en werd reeds in
     de vestibule verwelkomd door de vrouw des huizes, die in haar Hollandsch-eenvoudig grijs
     huiskleedje tegenover die rijzige rouwfiguur nog kleiner en kinderlijker leek dan
     gewoonlijk.</p>
    <p>Er was iets stijfs en gedwongens in de wijze waarop zij de reizigster begroette - iets wat
     door een ieder die haar goed kende, zou zijn toegeschreven aan de ware oorzaak: verlegenheid
     tegenover het gevreesde nieuwe van den toestand, maar dat door Carla, met de morbide
     sensitiviteit van de gedéclasseerde, werd opgevat als een uiting van persoonlijke hoogheid
     tegenover haar. Maar dit belette haar niet op de meest innemende wijze, alleen getemperd door
     een waas van treurigheid, de begroeting te beantwoorden. Vervolgens gingen de beide dames naar
     boven, naar de voor Carla in gereedheid gebrachte vertrekken.</p>
    <p>Aangenaam verrast was zij naast de slaapkamer een klein salon te vinden, waaraan eenige
     manden met prachtige geurende najaarsrozen een bijna feestelijk aanzien gaven. Op zulk een
     ontvangst had zij niet durven rekenen, en met een uitroep van bewondering boog zij zich over de
     bloemen heen.</p>
    <p>‘Dat is het werk van onze Marguerite!’ zeide de vrouw des huizes. ‘Het zijn de allerlaatste
     rozen van ons buiten,’ en toen, na een goedig: ‘Ik hoop dat gij u bij ons thuis zult gaan
     gevoelen!’ liet zij haar alleen.</p>
    <p>Even nog zag Carla om zich heen, en trad vervolgens naar het venster, naar buiten starend
     geruimen tijd in strakke onbewegelijkheid, er niet aan denkend zich van haar reisgoed te
     ontdoen, blijkbaar geheel verloren in een warreling van gedachten en sensaties. Zij zag niets
     van de statige ronding der grachten met hun perspectief van paleizen. Zij zag niet de laatste
     tintelingen van het reeds neigend daglicht op het donkere stille water, onder de zware schaduw
     der compacte boomenkruinen, zoo scherp en zuiver zich tegen den grijzen herfsthemel
     afteekenend. Zij zag niets van al datgene wat vooral het oog eener vreemdelinge moest boeien.
     Wel voelde zij het diep sombere er van in dit uur, op dezen grauwen zonloozen dag, waarop zij
     als verstootelinge der maatschappij voor het eerst betrad den drempel eener woning als
     huurlinge, als ondergeschikte.</p>
    <p>Zij beet zich op de lippen, wendde zich schielijk af, als konden de boomen haar bespieden, en
     stekende tranen verduisterden haar blik. Haar teere vingeren wrongen zich krampachtig samen in
     wanhoop, in machteloos verzet tegen haar noodlot. Een seconde lang dreigde al het in haar
     woelende tot een uitbarsting te komen, maar zij bedwong zich met alle kracht die in haar was.
     Zij wist te goed hoe schreien haar overstuur maakte en zij wilde niet straks in hare nieuwe
     omgeving verschijnen leelijk en ontdaan, met roode gezwollen oogleden....</p>
    <p>Van avond, van nacht kon zij weer naar hartelust het uitsnikken zooals zij zoo vaak had
     gedaan sedert haar terugkeer uit Engeland.</p>
    <p>Zouden hier ook weer dezelfde bittere decepties haar wachten? Zou het hier ook weer blijken,
     hoe tegenspoed en armoede den mensch in korten tijd verlaagden tot een outcast, wien zelfs de
     mogelijkheid werd benomen weder tot het paradijs van voorheen toegang te verkrijgen?</p>
    <p>Voor de honderste maal wellicht stond haar weder voor den geest haar korte illusie in
     Engeland, zoo plotseling vernietigd, toen <hi rend="it">hij</hi>, bij haar gastvrouw officiëel
     aanzoek doende, vernam de ruïne van haar vader en dientengevolge hare maatschappelijke positie
     die hem niet kon verborgen worden.</p>
    <p>O! die zielerazernij, toen hij zich daarop met onberispelijken tact had teruggetrokken. Nu
     nog, na maanden, voelde zij den terugslag van het toen doorleefde. Al vond zij hem oud en
     leelijk en onbehagelijk en vervelend, wat kon haar dat schelen? Hij was nu eenmaal als een
     redder komen opdagen, en dubbel hard was het daarna van al de nieuw opgewekte verwachtingen
     weer te moeten afstand doen, weer terug te vallen in al de onzekerheid, al de afschuwelijkheid
     van haar tegenwoordig bestaan!</p>
    <p>En nu hier.... wat zou zij hier te hopen hebben? Zou het noodlot niet eindelijk moede worden
     haar te vervolgen? ‘Na regen, zonneschijn!’ placht haar vader altijd te zeggen. Hij had den
     zonneschijn niet zien wederkeeren maar zij.... die toch onschuldig was geweest aan zijn
     roekeloos verspillen van hun fortuin!</p>
    <p>Het was alsof deze laatste, gedachte haar moed gaf. Le bon Dieu was toch zoo goed, en Hij
     wist natuurlijk dat zij aan het gebeurde geen part of deel had.... en waarom had Hij haar zoo
     mooi gemaakt, als hij niet gewild had dat dit mooi-zijn haar uitkomst zou worden?</p>
    <p>En hare sombere gedachten van zich afschuddend, ging zij met veerkrachtigen tred naar haar
     slaapkamer, draaide de gaspitten van den toiletspiegel hoog op, deed haar hoed en mantel af, en
     vervolgens eenige benoodigdheden uit haar reistaschje te voorschijn halend, bracht zij haar
     toilet en haar kapsel in orde. Dit kalmeerde haar hoe langer hoe meer. Voor den spiegel te
     staan, schonk haar altijd verademing wanneer een soms radelooze angst voor de toekomst haar de
     keel dichtschroefde. Dan fluisterde het beeld daar in het glas haar toe, moed te houden ondanks
     alles.</p>
    <p>Zwart bijna geleken de mysterievolle oogen tusschen de zware wimpers, zwart vooral in
     tegenstelling met het blanke marmer der fijngeaderde huid en de roodblonde aureool, die het
     volmaakt gelaatsovaal omlijstte. Er was een glinstering als van stofgoud hier en daar in de
     golvingen onder de stralen van het hooge gaslicht. En niets was schooner dan de strenge eenvoud
     waarmede de zware haarwrong met een paar gitten naalden laag in den nek was bevestigd. Het gaf
     aan profiel en achterhoofd, in verband met het laag geplante haar boven de oogen, de zuivere
     lijnen van het antieke.</p>
    <p>In stijve strenge rouwplooien was de slanke gestalte gedrapeerd, en een eigenaardige
     tegenstelling vormde het blonde etherische der figuur met al die doffe zwartheid. Deze
     omknelde, écraseerde haar als iets te zwaars, te drukkend voor haar jeugdige teerheid,
     accentueerend nog het touchante der geheele verschijning.</p>
    <p>Voelde zij zelve wellicht iets van dit alles toen zij zich eenige minuten lang onderzoekend
     stond te beschouwen? Zeker is het dat het bleeke gelaat zich ontspande en zij met meer
     opgewektheid om zich heen ging zien. Sterk contrasteerde de sobere soliede Hoilandsche comfort,
     die hier heerschte, met de bevallige coquette weelde van haar vertrekken te Brussel en vroeger
     in het ouderlijk huis, maar toch scheen het onderzoek haar tamelijk te bevredigen, want met een
     zuchtje van voldoening schoof zij een tabouret bij den vroolijk opvlammenden gashaard en
     strekte haar kleine voetjes op de ijzers, totdat de etensbel het middagmaal aankondigde.</p>
    <p>Een gevoel van kieschheid had Meryan weerhouden Baby onmiddellijk bij aankomst aan haar voor
     te stellen. Hij wilde alles vermijden wat haar den indruk kon geven ‘in betrekking’ te komen.
     Die voorstelling geschiedde dus nu pas toen zij de eetkamer binnentrad.</p>
    <p>‘Hier heeft u ons klein meisje’.... zeide hij, Baby bij haar brengend. ‘Verder hebben wij nog
     twee grootejongens die te Leiden en te Delft studeeren en met wie u over eenige dagen zult
     kennis maken. Zij komen nog al dikwijls over. Mijn oudste zoon houdt veel van muziek en speelt
     viool. Wanneer hij met een musicienne als u wat muziek zal mogen maken, zal hij dit voorrecht
     zeker niet weinig apprécieeren.’</p>
    <p>‘Het weinige wat ik ken, stel ik gaarne tot uw aller beschikking!’ zeide Carla met haar
     zachte welluidende stem. En toen ging zij zich dadelijk met Baby bezighouden, die, eenigszins
     verlegen tegenover haar, kleur op kleur kreeg en slechts met ja en neen antwoordde.</p>
    <p>Maar overigens vlotte het gesprek aan tafel zeer goed. Meryan sprak veel over de Corduroy's.
     Vervolgens kwam ook haar zoo recent verblijf in Engeland op het tapijt, waarbij Johanna, die
     meer openhartigheid dan tact bezat, de minder gelukkige vraag deed: of zij in Londen ook in den
     rouw was geweest.</p>
    <p>Carla zeide vriendelijk maar treurig, dat zij op uitdrukkelijk verlangen van mevrouw
     Corduroy, maar zeer tegen haar eigen zin, de uitnoodiging voor de season had aangenomen. Uit
     Engeland terugkeerend, had zij zich dan ook gelukkig gevoeld haar zwarte kleederen weer te
     mogen aantrekken. Zij was besloten haar geheel verder leven zwart te blijven dragen.</p>
    <p>Terwijl zij sprak met zachten weemoed, wierp Meryan zijn vrouw een bestraffenden blik toe, en
     het gesprek kwijnde eenige oogenblikken, zoodat Carla zich weder tot Baby wendde.</p>
    <p>‘Wat is zij mooi!’ dacht Meryan toen zij van tafel opstonden. ‘<hi rend="it">Te</hi> mooi
     eigenlijk in een huisgezin waar drie mannenhoofden op hol kunnen worden gebracht!’</p>
    <p>Hij glimlachte onwillekeurig om zijn eigen inval.</p>
    <p>‘Geen nood! Mijn eigen hoofd staat nog al stevig op mijn schouders, althans tegenwoordig.
     Johan.... is veel te verliefd op zichzelf, om zijn passies niet behoorlijk onder appèl te
     houden. En Bart.... voor hem is nog minder gevaar!’ Hij had bijna overluid kunnen lachen alleen
     bij dit denkbeeld. Als Bart hem ooit een schoondochter gaf, zou zij zeker een geheel andere
     persoonlijkheid wezen dan Carla de Martignel.</p>
   </div>
   <div type="chapter">
    <head><hi rend="it">[XII]</hi></head>
    <p>‘Zal ik me wel ooit geheel thuis met haar gaan gevoelen?’ dacht Johanna Meryan na verloop van
     een paar weken met een zekere verwondering - een verwondering te sterker naarmate zij inzag de
     eenige te zijn die er zoo over dacht. Om te beginnen scheen Meryan geheel door haar betoovërd.
     Het was voor het eerst sedert haar huwelijk, dat zij haar eigen man in den huiselijken kring
     als het ware onder een ander aspect te zien kreeg, in zijn ridderlijk streven dat jonge meisje
     in hare treurige positie te betoonen al de égards waarop zij als zijn gelijkgerechtigde in
     geboorte aanspraak kon maken. De omstandigheid, dat Carla's geheele persoonlijkheid belichaamde
     een in zijn oogen bijna volmaakte vrouwentype, bracht er zeker veel toe bij dit streven voor
     hem te vergemakkelijken, waarbij, dank zij zijn Hollandschen aard en een ijzeren wil, zijn
     hoofd volmaakt koel bleef. Toch had een vrouw minder kalm en optimistisch aangelegd dan
     Johanna, zich wellicht allerlei spoken voor den geest geroepen. Bij haar evenwel bestond
     daarvoor niet het minste gevaar. Een aangeboren afkeer van het naspeuren of denken over dingen,
     die bij onderzoek wellicht iets onaangenaams zouden kunnen hebben, een volslagen onkunde
     aangaande de realiteiten des levens, een bijna volkomen gemis aan verbeeldingskracht - dit
     alles voorkwam elke ernstige stemmingsstoornis, deed haar iederen morgen opstaan met het besef
     hoe heerlijk en schoon het leven was. En al kwamen soms kleine zorgen en verdrietelijkheden
     even rimpelen den effen waterspiegel van haar dagelijksch bestaan, deze hadden weinig te
     beteekenen, vond zij, zoodat het der menschen plicht was zich daar met blijmoedigheid overheen
     te zetten. Over haar waakte een Hemelsche Vader, en die maakte, na enkele kleine beproevingen,
     meestentijds alles weer voor haar goed. Dat was zij zoo van Hem gewoon en daar bleef zij dus op
     vertrouwen. Haar instinct had iets van het instinct van een kamerplant, die bij voorkeur zich
     wendt tot het licht. Van ijverzucht of iets van dien aard kon dus bij Johanna nooit sprake
     zijn. Dat gevoel had zelfs geen beteekenis voor haar. Zij vond het alleen maar vervelend, dat
     zij nog geen sympathie voor de nieuwe huisgenoote kon hebben.</p>
    <p>Baby daarentegen, nadat het ijs gebroken was, begon voor Carla te schwärmen, zooals
     aankomende meisjes dat doen kunnen. Zij bewonderde alles in haar: uiterlijk, wijze van zijn,
     kleeding, bewegingen, de manier waarop zij ging zitten, en weer opstond, de elegantie waarmede
     zij met behulp van eenige bibelots en kleinigheden en draperiën haar eigen kamers had
     gearrangeerd.... in één woord alles! In haar Amsterdamsche omgeving had zij nog nooit het
     mondaine fransche type gezien door Carla vertegenwoordigd. En wat haar vader in hooge mate
     verbaasde, was juist het sensitieve van het anders zoo eenvoudige kind voor sommige dier
     détails. Die fijnere perceptiën in dat opzicht moest zij van hem zelf hebben geërfd, dacht hij
     glimlachend.</p>
    <p>Wat de nieuwe huisgenoote zelve betrof, het was duidelijk dat zij hare taak met nauwgezetheid
     dacht te vervullen. Zij was met Baby allerliefst, hield zich veel met haar bezig, sprak op de
     verschillende daartoe bestemde uren van den dag de drie talen - daar zij, in Limburg
     grootgebracht, ook het Duitsch volkomen machtig was - en wist al badineerend haar leerlinge
     vrijwel te dwingen haar in de taal waarin zij werd toegesproken te antwoorden.</p>
    <p>Alles ging dus naar wensch. Het doorloopend Fransche discours waarmede Johanna zich een
     oogenblik bedreigd zag, werd haar bespaard, en wel door toedoen van Carla zelve, die vrij goed
     Hollandsch sprak, met een accent dat iedereen alleraardigst vond. Begrijpend welk een
     ongunstige terugwerking het op de huiselijke gezelligheid zou hebben, had deze voorgesteld
     alleen vreemde talen te spreken wanneer zij met Baby alleen was, en verklaard ook dan voor een
     voldoende taalontwikkeling bij het kind te durven instaan, vooral in het Fransch.</p>
    <p>‘Zij is zoo vlug en schrander!’ zeide zij tegen Meryan, ‘en haar accent, hoewel nog niet
     vlekkeloos, is zóó gedistingeerd, dat ik weinig moeite met haar zal hebben. Wij zullen een
     accomplished young lady van je maken, niet waar Baby?’ had zij er op laten volgen, het jonge
     meisje met een liefkoozende beweging tot zich trekkend.</p>
    <p>Meryan was haar dankbaar, dat zij aan zijn onuitgesproken verwachtingen zoo geheel
     beantwoordde. Baby had alleen nog maar een wereldsch vernisje noodig. Indien zij bij haar lief
     gezichtje en de speciale deugden harer moeder: onschuld en meegaandheid, datgene wist te
     verkrijgen wat Johanna niet bezat.... het savoir faire, de tact en de gemakkelijke aangename
     vormen van een vrouw van de wereld, dan zou Baby zijn vaderlijk ideaal in allen deele
     verwezenlijken.</p>
    <p>Tot de kleine détails van het thans gevolgde opvoedingssysteem behoorde ook het binnentreden
     van een salon en het groeten op straat. De eigenaardige hoofdknik der Amsterdamsche jonge
     meisjes, waarvan de verregaande onbevalligheid Carla's Fransch bloed inderdaad in oproer
     bracht, was streng verboden, en de eerste mislukte pogingen van Baby om het gegeven voorbeeld
     na te volgen, riepen zelfs waterlanders te voorschijn. Al hare bewondering voor Carla's eigen
     manier van groeten was noodig, om het kind in dat opzicht lot de noodige volharding aan te
     sporen, want zij vond het ontzettend moeielijk.</p>
    <p>‘U moest het van haar zien, moeder, als wij op straat zijn!’ kwam zij in den eersten tijd
     opgewonden vertellen, wanneer zij met Carla was uit geweest. ‘Zoo heel even, en dan erg
     langzaam, weet u moedertje, zonder den hals te buigen, maar met het geheele bovenlijf....
     zóó....’ en dan wilde zij het wonder nadoen, maar faalde jammerlijk, zoodat haar moeder de
     tranen in de oogen kreeg van het lachen en Baby verdrietig wegliep.</p>
    <p>Niets beter dan de Queen's Drawing Room, meende Carla, om meisjes te leeren zich gemakkelijk
     in de wereld te bewegen. En dan verhaalde zij van het bij die gelegenheid gebruikelijk
     ceremoniëel tot in de kleinste bijzonderheden, Baby opgetogen luisterend en 's nachts droomend
     van al de heerlijkheden die voor sommige stervelingen zijn weggelegd.</p>
    <p>‘Wat ben ik u dankbaar en wat voel ik me hier gelukkig!’ schreef Carla aan mevrouw Corduroy,
     toen zij eenige weken in Amsterdam was geweest. Vos compatriotes sont charmants. Men overlaadt
     mij hier aan huis met de meest kiesche attenties. Uw vroegeren vriend, den heer Meryan, hebt
     gij mij volmaakt goed beschreven. Hij is maître et seigneur chez lui, maar een echte gentleman.
     Zijn vrouw is een goedig insignifiant persoontje en Marguerite, la chère mignonne, adoreert mij
     en tracht als een aardig klein aapje alles van mij na te doen. J'arriverai à la façonner....
     want ik neem mijn taak heel sérieus op, werkelijk heel sérieus!</p>
    <p>‘Met de twee zoons heb ik nu ook kennis gemaakt. De oudste, student te Leiden, is
     gedistingeerd evenals zijn vader. Daarbij is hij muzikaal, speelt uitstekend viool, dus gij
     begrijpt hoe vaak wij samen musiceeren. Soms komt deze of gene van zijn vrienden er bij, of de
     Meryans inviteeren 's Zondags avonds eenige intieme kennissen en dan hebben wij soms formeele
     muziekavondjes, waarbij de ondergeteekende, omdat zij wat stem heeft en redelijk déchiffreert,
     erg gefêteerd wordt. Ik wist niet dat uw vaderland zoo'n paradijs was.</p>
    <p>‘De jongste zoon, die ingenieur moet worden, is geheel anders dan zijn broeder. U moest hem
     zien!.... Hoewel al negentien, is hij nog een onhandige lang opgeschoten jongen, geen raad
     wetend met zijn eigen ongemanierdheid, geloof ik, en daarom met een désinvolture parfaite zich
     als een ours mal léché aanstellend.</p>
    <p>Met dat al schijnt juist hij de trots van zijn vader te wezen, terwijl de oudste niet veel
     goeds bij hem schijnt te kunnen doen. Hij is soms heel onaangenaam tegen hem. Toen hij mij zijn
     jongsten zoon voorstelde, lag er iets op zijn gezicht als wilde hij zeggen: ‘Hier heb je nu
     iets wat je niet alle dagen te zien krijgt!’ Nu, daarin heeft hij gelijk. Niet de geringste
     notitie nemen van de menschen die in de kamer zijn; in een boek verdiept zitten te midden van
     het algemeen discours; meer aandacht wijden aan de kippen in den tuin, of aan de kat - een
     akelig gluiperig dier met groene oogen qui me donne la chair de poule -, dan aan al de
     huisgenooten samen.... dat zijn van die kleinigheden die men het jonge mensch maar niet moet
     aanrekenen! En van muziek heeft hij evenveel verstand als van de kunst zich beminnelijk voor te
     doen.... hetgeen wat zeggen wil!</p>
    <p>‘Toen ik een van de eerste keeren dat ik hem ontmoette, heel gentiment vroeg of hij ook viool
     speelde, dat ik me dan gaarne als accompagnatrice tot zijn beschikking stelde, keek hij mij
     verschrikt aan en antwoordde “neen” op een toon alsof ik hem had voorgesteld samen den dood in
     de golven te gaan zoeken! In één woord, hij is een amusant specimen van wat men l'âge ingrat
     noemt en die bij hem al bijzonder lang domicilium schijnt te hebben gekozen!</p>
    <p>‘Vindt u mij wat al te ondeugend over uw vrienden? Neen, niet waar? Ik had u beloofd alles
     zoo getrouw mogelijk te schrijven, en belofte maakt schuld.</p>
    <p>‘Maar wat zegt u nu wel van mijn mooien Hollandschen brief? Maak ik geen vorderingen? Ik wil
     de taal van het land dat mij zoo lief wordt in de volmaaktheid leeren....’</p>
    <p>Op deze wijze schreef Carla nog een paar bladzijden voort, vertellend van oude Haagsche
     kennissen die zij in Amsterdam had teruggevonden, en zeggend dat zij maar niet zou overbrieven
     al het kwaad dat van haar, mevrouw Corduroy, bij de Meryans werd gesproken!.... En zij
     eindigde, na nog eenige warme dankbetuigingen, met zich te onderteekenen:</p>
    <p>‘Uwe gelukkige Carla.’</p>
   </div>
   <div type="chapter">
    <head><hi rend="it">[XIII]</hi></head>
    <p>Zij stond half tegen de piano geleund, na een air uit Carmen te hebben gezongen, met
     versnelden adem nog, en met op het gewoonlijk altijd bleeke gelaat een blosje van
     opgewondenheid na de vele complimentjes, na het genot van haar eigen zingen en na de woorden
     haar door Johan toegefluisterd: ‘Zelfs in de opera heb ik dit air nooit zóó gehoord!’</p>
    <p>Zij wist wel, toen zij daar stond met eenigszins gebogen hoofd werktuigelijk bladerend in
     haar muziekboek, hoe overdreven deze loftuiting was, maar zij vond het heerlijk gevleid te
     worden op die wijze; en de jonge man, die zich den geheelen avond uitsluitend met haar had
     bezig gehouden, en wiens woorden en blikken zij gevoeld had als even zoovele liefkoozingen,
     werd beloond met haar langzamen oogopslag, waarvan zij de macht kende en die in elken blik die
     den haren ontmoette een plotselingen gloed te voorschijn wist te roepen. Dan was het, onder de
     geheimzinnige schaduw der oogenfranje, alsof in diepe vochtige schittering gouden loovertjes
     flikkerden, die als bevreesd voor hun eigen werking, plotseling weer terugdoken achter het
     wimperfloers.</p>
    <p>‘<hi rend="it">L'amour est un oiseau rebelle!</hi>’ neuriede hij zachtjes het pas gehoorde
     air nog eens na. ‘Denkt u er ook zoo over, als die mooie wreede Carmen?’</p>
    <p>‘Cela dépend....’ zeide zij opziende, ‘in het algemeen, ja.... maar zoo ooit moet hier juist
     de exceptie den regel vormen, vindt u niet?’</p>
    <p>‘Of la règle, l'exception!’ viel hij snel in. ‘Gelukkige exceptie!’ Toen nam hij haar met een
     zekere gemeenzame vertrouwelijkheid het muziekboek uit de handen om er op zijn beurt in te
     bladeren. ‘Wat krijgen wij nu? Ééns nog moet ik die stem hooren van avond!’</p>
    <p>‘Wij hebben al zooveel gemusiceerd!’ zeide zij aarzelend. ‘Zouden de anderen het misschien
     vervelend gaan vinden?’</p>
    <p>Hij keek onverschillig om naar de tweede kamer der suite, waar op dat oogenblik druk gepraat
     werd, zoodat zij bij de piano geheel geïsoleerd stonden. Hij zag haar eenige oogenblikken
     aan.</p>
    <p>‘Wat kunnen ons de anderen schelen?’ en hij legde zooveel nadruk op dat woordje ‘ons’ dat er
     iets in haar binnenste opsprong, en zij zich bukte, schijnbaar om de pianotabouret op te
     draaien, maar in werkelijkheid om te verbergen wat er in haar omging.</p>
    <p>‘Dan weet ik wat....’ hernam zij, na weer in haar muziekboek te hebben gezocht. ‘Gij kent
     immers het Ave Maria vaa Gounod?’</p>
    <p>‘Ja zeker.’</p>
    <p>‘Dan maken wij dat samen, met viool. Dat zal heerlijk zijn. Eerst u de vioolsolo en dan ik.
     Voor viool vind ik het zoo prachtig!’</p>
    <p>‘Hoor nu dien bijenkorf eens aan!’ zeide hij een weinig later onder het stemmen. ‘Wacht, ik
     zal dat gegons eens in een minimum van tijd doen ophouden.’</p>
    <p>Met een stoelepoot liet hij eerst drie formidabele slagen hooren, trad toen naar voren onder
     de portières der suitedeuren, die zijn knap figuur en zijn prettig opgewekt gezicht voordeelig
     omlijstten en zeide na drie officiëele buigingen als een regisseur voor het voetlicht:</p>
    <p>‘Laatste nummer van het programma: Ave Maria van Gounod, met obligaat viool-begeleiding
     uitgevoerd met welwillende medewerking van een dilettant die, heden minder goed gedisponeerd,
     de toegevendheid van het publiek inroept.’</p>
    <p>Daarop weer een nieuwe buiging à reculons, en na het schertsend applaus dat losbrak, liet
     inderdaad de stilte niets meer te wenschen over.</p>
    <p>‘Altijd aardig toch, die Johan!’ dachten een paar bakvischjes, vriendinnetjes van Baby; maar
     ééne was er, een ouder meisje, Alida Molten, een groote grove brunette met ravenzwarte oogen en
     iets Indisch in haar voorkomen, die dit niet dacht, die niet meelachte, niet mee
     applaudisseerde, maar den geheelen avond zwijgend staarde naar de fijne bevallige silhouette
     die zich naast Johan aan de piano bewoog.</p>
    <p>Welverdiend waren de toejuichingen, die nu den beiden executanten ten deel vielen. Johan had
     er zich vrij goed doorheen geslagen, en Carla, hoewel zij slechts een klein mager
     kamerstemmetje bezat, had enkele warme vibreerende tonen, en een voordracht die het gebrekkige
     der stemmiddelen vergoedde.</p>
    <p>‘Heel mooi gezongen!’ zeide Johan's vader thans de piano naderend. ‘Maar ik hoor u toch nog
     liever, in plaats van die gedragen muziek, een romance zingen, of een air als dat van Carmen
     daareven, waarvoor meer l'art de dire vereischt wordt.’</p>
    <p>Tegelijkertijd blies hij de piano-kaarsen uit, als wilde hij Johan, die alweder iets nieuws
     stond te zoeken, hiermede te kennen geven, dat het nu tijd werd ook van de anderen eenige
     notitie te nemen.</p>
    <p>Carla, duidelijk die intentie voelend, vestigde een onderzoekenden blik op hem, legde toen
     haar muziek weg en voegde zich bij het gezelschap. Dadelijk nam Baby haar in beslag, dicht
     naast haar zittend, leunend tegen haar aan met meisjesachtige aanhankelijkheid, en liefkoozend
     spelend met de juweelen ringen, fonkelend aan de fijngevormde handjes die een beeldhouwer tot
     model hadden kunnen dienen.</p>
    <p>En Johan voegde zich nu bij Alida Molten, die, eerst in 't oogvallend koel en teruggetrokken,
     langzamerhand ontdooide en toen even opgewonden vroolijk werd als zij eerst stil en stug was
     geweest.</p>
    <p>‘Weet je wat ik zou willen....’ zeide Baby dien avond, Carla goeden nacht kussend.</p>
    <p>‘Neen,’ zeide deze, het blonde meisjeskopje streelend; ‘je zoudt zooveel willen misschien,
     hoe kan ik dat ooit raden!’</p>
    <p>‘Ja maar er is iets wat ik 't liefst van alles zou wenschen!’</p>
    <p>‘Wat kan dat wel zijn?’</p>
    <p>Baby aarzelde en op haar gezichtje verscheen een uitdrukking alsof zij niet heelemaal
     overtuigd was, dat hetgeen zij zeggen ging wel gezegd mocht worden.</p>
    <p>‘Ik zou willen, dat jij met Johan trouwde.’</p>
    <p>‘Chut Marguerite!....’ zeide Carla verschrikt, en ofschoon zij in haar eigen kamer waren,
     keek zij angstig rond alsof de muren ooren hadden.</p>
    <p>Zoodra Carla haar Marguerite noemde, wist Baby dat zij iets verkeerds deed en werd zij
     knorrig.</p>
    <p>‘Waarom is dit nu zoo vreeselijk erg?’ vroeg zij gemelijk.</p>
    <p>‘Het is niet zoo erg, Baby, dat je het tegen mij zegt, maar spreek er vooral tegen niemand
     anders over.... Of heb je dat misschien al gedaan?’</p>
    <p>‘Neen, want ik dacht er nu pas aan.’</p>
    <p>‘Dan is het goed. Maar wil je me beloven tegen geen mensch anders op zoo iets te doelen, noch
     tegen vader, noch tegen moeder.... en vooral niet tegen je broer zelf!’</p>
    <p>‘Dat zou ik natuurlijk niet doen.... zóó dom ben ik niet,’ zeide Baby het hoofdje in den nek
     werpend.</p>
    <p>‘Nu, dan ben ik gerust, ma chérie, en vind ik je wensch heel lief.’ En Carla kuste het kind
     met een teederheid die niet geveinsd was.</p>
    <p>‘Maar Johan denkt heelemaal niet aan me....’ vervolgde zij, door een plotselinge ingeving
     genoopt op het thema door te gaan.</p>
    <p>‘Nu, dat weet ik niet,’ zei Baby gewichtig, want de vragende intonatie was haar geenszins
     ontgaan. ‘Hij vindt je prachtig! Dat heb ik hem zelf tegen moeder hooren zeggen!’</p>
    <p>Carla lachte vroolijk. ‘O! jij kleine vleister!’ zeide zij, haar met den vinger dreigend.
     ‘Als hij iets leelijks van me gezegd had, zou je het me toch niet oververtellen. En nu gauw
     naar bed, hoor! en mondje dicht.... wil je me dat nog eens beloven?’</p>
    <p>‘Ik beloof het je,’ zeide Baby, de armen om haar hals slaande, trotsch op de omstandigheid
     dat zij met haar groote vriendin een geheimpje deelde. O! wat vond zij haar toch een snoes, een
     engel! en wat zou het heerlijk zijn als er bruiloft zou worden gevierd en zij bruidsmeisje zou
     wezen!</p>
    <p>Toen zij was heengegaan, begaf Carla zich nog niet ter ruste, maar bleef nog wat zitten
     peinzen bij den haard.</p>
    <p>Ja, als dat eens gebeurde! Trouwen met Johan Meryan.... en weer rijk worden en heroveren hare
     vroegere positie en.... hier deed zij werktuigelijk haar oogen dicht om beter haar inwendig
     visioen te zien - en de vrouw zijn van <hi rend="it">hem</hi>, van Johan! Wat was hij knap en
     aardig, en wat hield ze van hem?.... Had zij nog wel ooit zooveel van iemand gehouden?....</p>
    <p>Als zij trouwde met hem, zou zij ook nooit meer coquet zijn met anderen, nooit meer haar best
     doen alle mannen op haar verliefd te maken! - ‘Nooit, nooit meer!’ herhaalde zij bij zichzelve,
     als rees er plotseling een onzichtbare beschuldiger voor haar op, dien zij door beloften van
     beterschap wilde vermurwen. ‘Als ik trouwde met hem, zou ik een engel worden, en alles doen om
     hem gelukkig te maken, en zoo dankbaar zijn!’</p>
    <p>En in een plotselinge vervoering viel zij op de knieën, de armen geleund op haar stoel, het
     gelaat biddend gebogen in beide handen, zooals zij dat haar streng katholieke moeder zoo vaak
     had zien doen op haar prie-Dieu, en zooals ook zij altijd bad, wanneer zij den hemel eene
     bijzondere groote gunst had af te smeeken.</p>
    <p>‘O, mon Dieu!’ sprak zij bijna overluid, ‘je l'aime, tu sais que je l'aime. Toi qui m'a tant
     éprouvé, cesse enfin tes rigueurs. Donne moi ce que je te demande si ardemment depuis que je
     suis femme. Donne moi un mari, donne moi le bonheur. Rends moi en même temps la richesse, la
     considération que j'ai perdues et je serai une épouse vertueuse et pure, et ma vie entière se
     passera à être bonne et à te rendre grêces. O! mon Dieu, je l'aime tant! Exauce ma prière!
     Amen!’</p>
    <p>Toen stond zij op, plechtig, veegde haar oogen af, waarin tranen van opwinding en deernis met
     zichzelve waren opgeweld, ontkleedde zich zonder ook zelfs één blik van welbehagen in den
     spiegel te werpen, en legde zich ter ruste in het zalige bewustzijn met zulke edele voornemens
     te zijn bezield, dat haar gebed ditmaal niet onverhoord <hi rend="it">kon</hi> blijven.</p>
   </div>
   <div type="chapter">
    <head><hi rend="it">[XIV]</hi></head>
    <p>En in al de weken en maanden die volgden, werd Carla in het geloof aan haar toekomstig geluk
     nog versterkt. Soms was het haar alsof Johan en zij elkaar reeds lang verstonden, alsof zijn
     stem de taal van zijn blikken nog slechts had te bevestigen, en dan trilde zij van het hoofd
     tot de voeten, dan zagen de goudbruine oogen vragend hem aan, vergat zij zelfs al hare gewone
     kunstmiddeltjes in de wilde koorts van haar verlangen naar het een en alles wat hij haar
     schenken kon, als hij slechts spreken wilde.</p>
    <p>Wanneer hij met zijn stem van intiem gefluister en zijn oogen van bewondering haar vertelde,
     hoe moeielijk in den laatsten tijd het studeeren hem viel, of hoe hij, voor wie vroeger het
     wekelijksch thuiskomen vaak een corvée was, nu de dagen telde totdat het weer Zaterdag zou
     zijn, dan stond zij daar in zalige verwarring als een naïef onervaren schoolmeisje, luisterend
     naar de kloppingen van haar eigen hart, niet bij machte, nu zij lief had, door handige
     manoeuvres en slimme berekeningen hem au pied du mur te zetten, hem te dwingen tot een
     categorische verklaring. Zij geloofde in hem, en dat geloof deed haar bijna rein en goed en
     onschuldig worden, ontnam haar het vermogen hare gewone wapenen aan te wenden, maakte haar
     vroegere kracht tot zwakheid, leverde haar willoos over aan haar gevoel. Het was nu zelfs niet
     meer de zoon des huizes dien zij liefhad maar hém zelf, zijn geheele persoonlijkheid, zijn
     lach, zijn stem, zijn mooie witte zoo prettig meelachende tanden, het blanke en blozende van
     zijn blonde complexie, zijn elegante bouw; alles bewonderde zij aan hem. En terwijl zij zich
     aan hare zoete toekomstdroomen overgaf, was Baby tot op zekere hoogte haar vertrouwde. Al kwam
     het kind, dat slechts aan een vluchtige opwelling had gehoor gegeven, begrijpelijkerwijze niet
     zoo vaak als Carla gewild had op de zaak terug, met een weinig behendigheid van haar zijde kon
     het thema nog wel eens worden aangeroerd, en dit werd dan ook door de belanghebbende niet
     verzuimd.</p>
    <p>Zoo ontsponnen zich langzamerhand op de leerkamer tusschen de beide meisjes gesprekken, die
     door Meryan, had hij ze kunnen beluisteren, zeker niet voor zijn klein meisje geschikt zouden
     zijn gevonden. Maar Baby vond het verrukkelijk, veel van trouwen en verliefdheden en
     flirtations en al dergelijke heerlijke geheimzinnige dingen te hooren, en het deed haar zich
     nog meer hechten aan haar oudere vriendin, met wie zij ‘zoo vreeselijk uiig’ praten kon, zooals
     zij onder de roos aan haar vriendinnetjes vertelde, hun soms wel eens enkele interessante
     détails meedeelend.</p>
    <p>Inmiddels ging het kind, wier indolentie ten opzichte van leeren in haar omgeving
     spreekwoordelijk was geworden, met hare talen vrij snel vooruit. En dit wonder door haar
     gewrocht, verhoogde het prestige der leerares niet weinig. Carla bezat bovendien tact, een echt
     mondaine tact, welke haar in de positie door haar ingenomen uitnemend te stade kwam. In alle
     détails van haar tegenwoordig bestaan bleef zij de berekenende, ervaren diplomate,
     comprimeerend elken natuurlijken élan, berekenend elke daad, elk woord. Alleen aan Johan gaf
     zij zich zooals zij was, liet hem, wanneer zij samen praatten over lectuur, over de boeken die
     hij haar leende - romans van Bourget, Loti, Daudet, Gyp enz. - in alle vrijheid met het
     dieplood van zijn vroegtijdig cynisme peilen haar natuur tot den bodem, liet hem uitrafelen
     hare gevoelens, wenschen, begeerten, opvattingen, moraliteitsbegrippen, de mate harer
     ontwikkeling, zonder dat zij zich in het minst hiervan bewust was, zijn vleiende fluisterstem
     en zijn oogen van adoratie haar machteloos aan hem overleverend als een gehypnotiseerde. En dit
     te meer wijl zooveel in haar ongecultiveerde natuur louter instinct was zonder eenige
     zelfkennis of zelf-appreciatie.</p>
    <p>Somtijds had zij wel eens momenten, waarin zij zich afvroeg waarom hij toch zoolang wachtte
     met een openlijke verklaring, maar dan suggereerden hoop en illusie haar hiervoor allerlei
     afdoende redenen. Hij was immers nog student, en dus geheel afhankelijk. Wel zou hij den
     volgenden zomer zijn doctoraal doen, maar voordat hij gepromoveerd was, kon hij toch niet
     beslist optreden. Wie weet of hij niet de tegenwerking van zijn vader te duchten had! Het trok
     meer en meer hare opmerkzaamheid, dat Meryan, onder een of ander voorwendsel, telkens hun lange
     gesprekken kwam storen. Ook gebeurde het in den laatsten tijd meermalen, dat juist op Zaterdag
     en Zondag avond, als Johan thuis was, hij inspannend werk had, zoodat hij dan op de meest
     heusche wijze haar verzocht de piano liever ongeopend te laten.</p>
    <p>Zoo voelde zij langzamerhand iets vijandigs in zich opkomen jegens den man, met wien zij in
     het eerst bijna gedweept had, ging zij zelfs meer sympathie voelen voor de goedige naïeve
     Johanna, die zoo heelemaal niets zag en opmerkte en haar dan ook in geen enkel opzicht
     dwarsboomde.</p>
    <p>Inmiddels brak het voorjaar aan, en daarmede een tijd van ernstige studie voor Johan, die nog
     vóór de groote vacantie wilde promoveeren en dientengevolge weken achtereen te Leiden bleef,
     het waarom hiervan aan Carla mededeelende op een wijze, die haar menig vurig dankgebed ten
     hemel deed opzenden.</p>
   </div>
   <div type="chapter">
    <head><hi rend="it">[XV]</hi></head>
    <p>Een half jaar ongeveer was Barthold te Delft geweest en de verandering welke in die weinige
     maanden bij hem viel te constateeren, wekte de verbazing van zijn vader in hooge mate op. Alles
     zou Meryan eerder verwacht hebben dan die plotselinge explosie van natuur en jeugd en vermaak-
     en genotzucht die zich thans bij den Delftschen student openbaarden. In het eerst - al vond hij
     den ommekeer wel wat abrupt - verheugde het hem, dat Barthold, van een vreemden eenzelvigen
     knaap, zich begon te ontwikkelen tot een gewoon jong mensch, zoekend de verstrooiingen van zijn
     leeftijd. Daarna echter ontnuchterden hem bijna de waargenomen verschijnselen. Na in zijn zoon,
     van diens vroegste kindsheid af, iets te hebben gezien, wat de grootste verwachtingen van zijn
     karakter en zijn toekomst scheen te wettigen, vond hij het - zonder zich dit volmondig te
     willen bekennen - niet bijzonder aangenaam hem thans te zien vergroeien tot een allergewoonst
     specimen van de studeerende jongelingschap in dat overgangstijdperk waar in de schaduw van de
     hoogaltaren der wetenschap zij allen als losgebroken veulens in de groene levensweiden
     dartelen. Hij had wel iets van dien aard verwacht, gehoopt zelfs, maar toch gemeend dat, ook
     bij deze période, in het algemeene het bijzondere zich zou doen gelden, dat Barthold's
     eigenaardige natuur van het geijkte en banale gelukkige afwijkingen zou vertoonen.</p>
    <p>In die meening werd hij ten eenemale teleurgesteld, en hoe hij ook peinsde over het
     phenomeen, het verklaren vermocht hij niet, omdat Barthold, hoewel tegenover zijn vader
     geenszins met opzet achterhoudend of gesloten, er toch niet licht toe kwam iets van zijn
     innerlijk leven te openbaren. Bovendien begreep hij zelf niet wat er in hem omging, dacht hij
     er niet aan zich van zijn doen en laten rekenschap te geven bij dien aanvang van een nieuw
     bestaan, waarin hij in wilden roes door zijn gewaarwordingen en tal van op hem werkende
     factoren werd medegesleept.</p>
    <p>Er was inderdaad een wonder geschied. Een fonkelnieuweinvloed had op Barthold beslag gelegd -
     de invloed van het eerste menschelijke wezen, dat, na zijn vader, zijn volle vertrouwen, zijn
     algeheele sympathie had weten te winnen. En hij die het zoover had weten te brengen, was een
     medestudent, veel ouder dan hij, die reeds sedert eenige jaren aan de polytechnische school
     was. Hij heette Robert Kant, en in zeer korten tijd was die vriendschap- tot stand gekomen.</p>
    <p>Het gebeurde in de dagen van het groen-loopen. Tamelijk kalm, met nauw verholen minachting
     voor aller ‘zotheid’ en ‘lafheid’, had Barthold verdragen, wat hij nu eenmaal wist dat
     verdragen moest worden. Hem was te Delft voorafgegaan de reputatie van te zijn een zonderling,
     een trotsche ingebeelde gek, maar tevens een monstrum van knapheid. Dit maakte dat hij, aan den
     eenen kant geducht onderhanden genomen, door anderen daarentegen meer dan gewoonlijk ontzien
     werd. Reeds had hij het vagevuur bijna doorloopen, toen hij op zekeren avond, weer gedwongen op
     een réunie bij een hunner te verschijnen, plotseling tot mikpunt werd gekozen door een student,
     wiens grof vulgair uiterlijk reeds dadelijk Barthold's afkeer wekte, en die, na tal van
     sarrende manoeuvres met woord en daad, op een gegeven oogenblik stil achter hem komend, een
     glas vol zwart kleverig vocht over hem uitgoot met de woorden: ‘Daar is wat zoetigheid voor
     juffie!’</p>
    <p>Een onderdrukte kreet.... en met ware tijgerwoede keerde Barthold zich naar zijn aanvaller
     om, grijpend in een oogwenk een zware steenen bierkan die op tafel stond... maar voordat de
     doodelijke slag kon neerkomen, werden zijn beide opgeheven armen vastgegrepen en omlaag
     getrokken met zoo'n ijzeren kracht, dat Barthold's polsen als in schroeven werden geklemd en de
     kan uit zijn machtelooze hand viel. Een zoo ontzettende razernij gloeide echter in het ééne oog
     van den knaap, terwijl hij overigens half verblind zich wanhopig bleef verweren, dat de
     anderen, ontsteld door het hevige van de worsteling, maar zich niet twee tegen één willende
     stellen, zwijgend toezagen. Robert Kant echter - want deze was het die hem poogde te bedwingen
     - bleek de sterkste, en na een snellen wenk aan de omstanders om de deur te openen, trok hij
     Barthold met zich mede de kamer uit en de trap af tot op straat, liet hem daar pas los en trok
     ijlings de voordeur dicht, die de ander weer in wilde.</p>
    <p>En nu stonden zij in de stille donkere straat tegenover elkander, beiden nog hijgend van
     inspanning, maar Robert doodkalm overigens, terwijl Barthold wankelend en duizelend tegen de
     deurpost aanleunde.</p>
    <p>‘'t Is wel de moeite waard zich op dat mispunt zoo nijdig te maken,’ zeide de eerste
     schouderophalend. ‘Ik had jou voor veel verstandiger aangezien, Meryan.’</p>
    <p>Spreken kon Barthold nog niet, maar hij hoorde wat de ander zeide.</p>
    <p>Hij stond daar hulpeloos, half blind, vuil en kleverig van het hoofd tot de voeten, in een
     toestand zoo erbarmelijk, dat de ander eensklaps moeite had een opkomende lachbui te
     bedwingen.</p>
    <p>‘Weet je wat.... je gaat met mij mede om het waarschijnlijk al te bereidwillig gekakel van je
     hospita te ontloopen. Je trekt voorloopig wat kleeren van mij aan, en dan praten we er nog wel
     eens over.’</p>
    <p>Barthold zeide niets, maar liep naast hem voort met koortsige bevingen over het geheele
     lichaam, de polsen nog als gekneusd door de stalen greep die hem had bedwongen, en zoo kwamen
     zij zwijgend aan het huis waar Robert kamers had. Deze ontsloot de voordeur, ging hem voor, de
     trap op, bracht hem in zijn slaapvertrek en stak er het gas aan.</p>
    <p>‘Ziezoo, maak je nu eerst wat lekker, daar zal je wel het meest naar verlangen. Hier heb je
     een tub waar je wel in verdrinken kunt, en water en waschgerei en de heele rommel; en daar is
     mijn kleerkast, haal er maar uit wat je noodig hebt. Onderwijl steek ik hiernaast vast een
     sigaar op.’</p>
    <p>Barthold sprak nog altijd geen woord, maar het zien van water bracht hem reeds eenigszins tot
     zichzelven. Hij haastte zich van de verkregen vergunning gebruik te maken, begon met zijn
     gloeiend hoofd onder te dompelen en schuurde, boende en borstelde als een bezetene om het
     afschuwelijk vocht te verwijderen. En al dat plassen in het koude water voltooide het
     bedaringsproces, dat bij de woorden van Robert Kant reeds een aanvang had genomen.</p>
    <p>Toen hij eindelijk klaar was, geheel verfrischt en gestoken in een zeer dandy-achtig ruig
     grijs complet van zijn nieuwen vriend, ging hij naar de aangrenzende kamer, waar deze, op zijn
     chaise-longue uitgestrekt, even rustig en behagelijk lag te rooken, als waren zij den geheelen
     avond in een gezellig discours verdiept geweest. Wijn en glazen stonden gereed, vroolijk
     stroomde het licht uit de gaslamp op tafel.</p>
    <p>In de beide vertrekken heerschte een weelderige comfort zooals men die op studentenkamers
     zelden aantreft.</p>
    <p>Barthold ging naar zijn gastheer toe en gaf hem de hand.</p>
    <p>‘Ik dank je van harte. Je hebt goed gedaan me tegen te houden. Er <hi rend="it">zou</hi> een
     ongeluk zijn gebeurd!’</p>
    <p>‘Ja, daar zag je ten minste wel naar uit....’ zei de ander koeltjes. ‘Een verbazende driftkop
     schijn je te wezen, en dat om zulken onzin. Maar maak het je nu eerst wat gemakkelijk en neem
     een luien stoel, en steek een sigaar op. Wel, dat is zonderling,’ vervolgde hij in liggende
     houding even het hoofd naar hem toe keerend.’ Mijn plunje past je beter dan je eigen kleeren.
     Zeker een Amsterdamsche kleermaker hè?.... deugt niet, geen van allen. Je moet een Haagschen
     nemen; ik zal je 't adres van den mijnen geven.’</p>
    <p>Barthold, vlak bij den spiegel van den schoorsteenmantel staande, wierp er onwillekeurig een
     blik in. Ja, wel zonderling! Hij herkende zichzelven nauwelijks Zijn schrale jongensfiguur
     scheen plotseling zoo breed en flink in die dikke ruige lichte stof. Gaarne zou hij zich nog
     wat langer hebben opgenomen, maar hij deed het niet en trok een fauteuil bij de tafel.</p>
    <p>Inmiddels schoof Robert de sigaren naar de overzijde.</p>
    <p>‘Neen, dank je, ik rook nooit.’</p>
    <p>‘Niet?.... dat is jammer.’</p>
    <p>‘Waarom jammer?’</p>
    <p>‘Omdat je dan een groot genot in je leven mist, anders nergens om,’ zei de ander, dikke
     rookwolken uitblazend.</p>
    <p>Op zoo iets viel niet veel te zeggen, en Barthold zweeg dan ook, zijn gastheer eenige
     oogenblikken aandachtig bekijkend en tot de conclusie komend dat deze hem verbazend goed
     beviel. Nog nooit had hij zich bij een eerste kennismaking zoo onweerstaanbaar tot iemand
     aangetrokken gevoeld.</p>
    <p>‘Weet je waarom ik daareven zoo razend werd?’ vroeg hij na een vrij lange stilte.</p>
    <p>‘Neen, niet precies.’</p>
    <p>‘Minder om dien zwijnenboel die hij me in mijn gezicht smeet, dan wel om hetgeen hij
     zeide.... Heb je wel gehoord <hi rend="it">wat</hi> hij zeide?’</p>
    <p>‘Ja, hij noemde je “juffie,” geloof ik. Vind je dàt zoo erg? Een dood gewone plagerij voor
     iemand die niets geestigers weet te bedenken.’</p>
    <p>‘Ik vond het erg, omdat hij het tegen <hi rend="it">mij</hi> zeide!’ antwoordde Barthold zijn
     tanden op elkaar klemmend.</p>
    <p>Toen zweeg hij weer, den flinken eerlijken kop, die daar op het roode canapé-kussen lag met
     klimmende sympathie bekijkend en zeide plotseling:</p>
    <p>‘Toen ik een kleine jongen was, heb ik mijn ouderen broer bepaald willen vermoorden, omdat
     hij me voor een meisje uitschold en nu....’</p>
    <p>‘En nu wilde je met dezen kerel hetzelfde doen!.... Nu, dat is tamelijk consequent. Ik houd
     nog al van consequente menschen. Maar met dat al was het toch gelukkig dat mijn kunnen jouw
     willen in den weg stond. Moorden zijn verbazend lastige dingen. Ik zou het niemand aanraden die
     verstandiger dingen doen kan.’</p>
    <p>Barthold lachte om zijn laconisme. Zonder zich van zijn sensatie rekenschap te geven, vond
     hij het heerlijk, dat Robert Kant aan die fatale coïncidentie van voorheen en thans niet de
     minste beteekenis scheen te hechten.</p>
    <p>‘Zeg me nu eens eerlijk....’ hernam hij een oogenblik later, te veel meegesleept door zijn
     élan om zich rekenschap te geven van het feit, dat hij met iemand, dien hij een paar uren
     geleden nog slechts alleen bij naam kende, vertrouwelijker sprak dan hij nog ooit tegen iemand
     gesproken had. ‘Zeg me eens eerlijk.... vind je dat ik iets over me heb.... iets ziekelijks,
     iets zwakkelijks, sentimenteels, of wat dan ook.... het vreemde verschijnsel wettigend, dat ik
     in den tijd van elf jaar tweemaal op die wijze ben beleedigd geworden?’</p>
    <p>De ander barste in een onbedwingbaar lachen uit maar wendde toen even het hoofd op zijde, als
     om voorzichtigheidshalve te onderzoeken hoe het op dit oogenblik met de prikkelbaarheid van
     zijn gast gesteld was. Daarna zeide bij kalm:</p>
    <p>‘Wil je de volle waarheid hooren?’</p>
    <p>‘Ja.’</p>
    <p>‘Welnu, dan zal ik je zeggen <hi rend="it">wat</hi> iemand misschien kan inspireeren je op
     die wijze te sarren. Je bent als kind zeker altijd een erg pedant, oudachtig, knap,
     vervelend-wijs jongetje geweest.... op zijn minst een Paulus Domby, verbeeld ik me! En.... dat
     type heb je nog eenigszins behouden, begrijp je.... een mengsel van onbewuste jongensachtige
     verwaandheid en brave-Hendrik-achtigheid. Maar zeg....’ vervolgde hij: ‘Ga mij nu as-je-blief
     ook niet willen vermoorden. Ik lig hier nu erg op mijn gemak, en ben nog nauwelijks bekomen van
     daareven.’</p>
    <p>Deze scherts ging voor Barthold verloren in de spanning waarmede hij het antwoord had
     afgewacht.</p>
    <p>‘Maar wees gerust....’ vervolgde de ander, voordat hij nog iets had kunnen zeggen. ‘Je bent
     geen halfjaar hier of je raakt dat air heelemaal kwijt.’</p>
    <p>En Bruno, zich plotseling uit zijn luie achtelooze houding oprichtend, werd nu zeer erstig,
     en begon, met zijn armen op tafel geleund te praten en te redeneeren en te demonstreeren en te
     argumenteeren uren lang. En Barthold luisterde alsof het orakel van Delphi hem op eenmaal alle
     verborgenheden tusschen hemel en aarde openbaarde. En toen vroeg hij, en vroeg nogmaals, en
     luisterde weer aandachtiger dan ooit. En toen hij eindelijk om halftwee in den morgen naar zijn
     eigen kamers ging, was het alsof het leven hem in een ander licht verscheen, alsof hem nu pas
     duidelijk werden tallooze raadselen, die hij vroeger nooit had kunnen oplossen, besefte hij
     vooral wat het beteekende een menschelijk wezen te hebben, nagenoeg van zijn eigen leeftijd,
     aan wien hij zijn gansche vertrouwen kon schenken.... iemand die hem hielp zijn eigen gedachten
     en gevoelens en sensaties te ontwarren en te begrijpen.</p>
    <p>Vooral dit was hem duidelijk, toen hij in gedachten verzonken door de nachtelijk stille
     straten voortstapte: dat hij nu eindelijk in Robert Kant datgene gevonden had waaraan hij, zij
     het ook onbewust, sedert vele jaren behoefte had gehad.</p>
   </div>
   <div type="chapter">
    <head><hi rend="it">[XVI]</hi></head>
    <p>En deze avond was voor Barthold geweest het uitgangspunt van een nieuw bestaan. Van toen af
     dagteekende de verandering welke hij had ondergaan en die zijn vader zich zoo moeielijk kon
     verklaren. Deze hoorde hem wel eens den naam van Kant noemen zoowel als die van anderen zijner
     kennissen, maar dit kon hem niet op den weg helpen. Zelfs al had hij hun vriendschappelijken
     omgang kunnen gadeslaan, dan nog zou hij niet licht hebben geloofd dat iemand behalve hij zelf
     op Barthold's karakter-ontwikkeling een overwegenden invloed kon oefenen. Hetgeen dus nu
     gebeurde, schokte zijn bijna onwankelbaar vertrouwen in eigen mensebenkennis.</p>
    <p>Evenwel legde hij zich tamelijk rustig neer bij den gang van zaken, overtuigd dat, ondanks de
     dolzinnigste buitelingen, Barthold toch wel weer op zijn twee beenen zou terecht komen. Hetgeen
     hem alleen teleurstelde, was het gewone banale aspect van dien overgangsroes. Intusschen bleef
     hij het een hoofdzaak beschouwen, dat de jongen zijn levenswijze te Delft niet voor hem
     verborgen hield, niet in het geheim zwierend en brassend en schulden makend, knoeiend,
     intrigeerend, transigeerend met zijn loyauteit, zooals Johan altijd gedaan had. Even streng als
     hij jegens zijn oudste geweest was, even toegevend was hij thans, zonder één enkele opmerking
     betalend allerlei hooge rekeningen hem voorgelegd; voor niets anders bevreesd dan voor de
     mogelijkheid, dat er tusschen hen eenige vervreemding of verwijdering kon ontstaan.</p>
    <p>En dit wist hij dan ook met ongeëvenaarden tact werkelijk te voorkomen. Als het gebeurde, dat
     Barthold eenige weken achtereen niet overkwam, zocht deze nooit leugenachtige voorwendsels,
     maar bekende zijn vader ruiterlijk ‘aan de sjouw’ te zijn geweest.</p>
    <p>Werken, studeeren deed hij in 't geheel niet. Het was hem eenvoudig onmogelijk, maar omdat
     Robert hem op dit verschijnsel had voorbereid, bekommerde hij zich in den aanvang daar niet
     over. Toen echter de eene maand na de andere verstreek, en de Paaschvacantie reeds naderde,
     ging zijn afkeer van alle studie hem hinderen. Zelfs het collegeloopen verveelde hem. Alleen
     zijn geliefkoosde vakken physica en scheikunde hield hij zoowat bij, maar zonder eenige animo.
     Het was hem soms alsof er een ander wezen in zijn huid gekropen was, en nu wederrechtelijk in
     de gedaante van Barthold Meryan rondliep, dacht en ageerde. Zonderling vooral was hem het besef
     zoo sociabel te zijn geworden en zijn vrienden te tellen bij dozijnen, en bij zijn
     medestudenten zoo hoog aangeschreven te staan, zonder eigenlijk te begrijpen hoe en waardoor.
     Al feestvierend en pretmakend - een leven leidend dat hem eenige maanden geleden, had hij
     hetzelfde van een ander gehoord, met afschuw zou hebben vervuld - steeg hij met den dag in
     aanzien en autoriteit, werd hij bewonderd, ontzien, toegejuicht, als ware elk woord dat hij
     sprak tintelend van geest, terwijl hij zeer goed wist dat geest hem ten eenemale ontbrak, en
     zich bewust was moreel en intellectueel te dalen al lager en lager. En tegelijkertijd, door een
     zonderlinge tegenstrijdigheid welke hij zich niet wist te verklaren, genoot hij van zijn
     prestige en van de sympathie hem betoond zelfs door hen die hem onverschillig waren. En al deze
     vreemde nieuwe gevoelens knakten in hem het geloof aan zekere zelf uitgevonden dogma's,
     ondermijnden de grondvesten van den hoogen tempel van eigen voortreffelijkheid, waarvoor
     eenmaal het gansche menschdom in extase zou moeten nederknielen!</p>
    <p>Toch kreeg hij in het alle-dag leven, in zijn omgaan en verkeeren met menschen meer
     zekerheid, meer gemakkelijkheid, alsof hij, afgedaald tot aller niveau, zich meer één met hen
     gevoelde. Het eene moment stemde hem dit prettig, terwijl hij op een ander oogenblik weer alles
     zou hebben gegeven, om de afgedaalde hoogte weer te kunnen opklimmen, om nog eenmaal te wezen
     de Barthold van voorheen, met zijn naïef beslist oordeel over alles, met zijn vast geloof aan
     zichzelf en zijn toekomstige macht over zijn medemenschen.</p>
    <p>De vriendschap tusschen hem en Robert Kant verflauwde geen oogenblik. Aan wien Barthold zich
     eenmaal gaf, bleef hij zich geven. Ondanks zijn devote liefde voor zijn vader had hij het genot
     zich in volle vrijheid te uiten nimmer zóó gekend als nu. Robert Kant was niet alleen voor hem
     de belichaming van mannelijke loyauteit en eerlijkheid, ook het rustig-zorgelooze, het
     zichzelf-altijd-gelijk-blijvende dat hem karakteriseerde trok hem aan. Als na buien van dolle
     uitgelatenheid en wilde genot-koorts Barthold's ernstige analyseerende aard telkens weer boven
     kwam en hem zwaarmoedig maakte, werkte Robert's wijsgeerig levens-laconisme als een aangename
     verdooving. Met dat al was het een zonderlinge, uit allerlei verschillende elementen
     saamgestelde invloed, dien hij onderging - een invloed die de steilste bergen op zijn levensweg
     tot molshoopen verkleinde, doch tegelijkertijd ook hemzelf deed inkrimpen tot de allergewoonste
     dimensiën. En waar het eerste hem soms een gevoel van verademing schonk, gaf her tweede hem een
     sensatie van zwakheid en willoosheid en ontmoediging.... alsof het leven, zooals het per slot
     van rekening bleek te zijn, eigenlijk de moeite niet waard was om geleefd te worden.</p>
    <p>In het eerst was er iets vaags en onbestemds in deze gewaarwording, maar toen zij zich begon
     te verduidelijken, zich te vormen tot een gedachtenbeeld dat hem ging hanteeren tegen wil en
     dank, werd hij er onrustig onder, poogde hij het te verjagen met nieuwe vermaken en
     uitspattingen, totdat hij, ontwarend dat dezelfde gedachte even hardnekkig terugkeerde, aan
     zijn zucht tot onderzoek en analyse ook in deze richting vrij spel gaf. Uiterlijk bleef hij
     echter dezelfde, was altijd in de voorste rijen der feestvierenden te vinden, studeerde minder
     dan ooit en stond derhalve bij zijn fournisseurs heel wat hooger aangeschreven dan bij zijn
     professoren.</p>
    <p>‘Jongen, jongen, wat was je toch groen toen je hier kwam!’ zeide Robert op een avond, toen na
     een voor hun doen vrij kalm avondfeestje de anderen vertrokken waren, en zij beiden nog wat
     bleven napraten, zich daarbij, zooals wel eens meer gebeurde, in retrospectieve beschouwingen
     verdiepend. ‘Als je uit een achterhoek van Drente in plaats van uit een zoogenaamde wereldstad
     was gekomen, had je me niet meer te doen kunnen geven.’</p>
    <p>Barthold lachte.</p>
    <p>‘Hoe kwam je er eigenlijk toe je met me te bemoeien? De eerste indruk dien ik op je maakte,
     was zeker jammerlijk. Een verwaande aap! dacht je natuurlijk van me?’</p>
    <p>‘Neen, ik zag eerder in je den aanleg mettertijd een geleerd karikatuur te worden, wat me een
     gruwel is. Ik had gehoord van je knapheid - anders zou ik natuurlijk niet de minste notitie van
     je hebben genomen - en ik heb juist zoo graag dat het intellect gunstig op het physiek
     terugwerkt, en ook omgekeerd, in voortdurende wisselwerking. Dat past in het kader van mijn
     monistische levensbeschouwing. En nu wilde ik probeeren of ik daar niet eens 'n handje aan kon
     helpen. Een aardig experiment leek me dat. Ik vond dat je in je eigen natuur zat vastgeklemd
     als een ingepopte rups en bepaald hulp noodig hadt om er in vernieuwden vorm uit te
     kruipen.’</p>
    <p>‘En ben ik er nu uit naar jouw idee?’</p>
    <p>‘Zoo tamelijk.... maar vliegen gaat nog niet; je kan niet eens je vleugels uitslaan naar
     behooren. Ze klepperen nog zoo raar, zoo onhandig, het ware evenwicht is er nog niet. Maar dat
     zal ook wel komen.’</p>
    <p>‘Wie heeft jou bij je ontpopping geholpen?’ vroeg Barthold nog een nieuwe sigaar opstekend.
     Op dringend verzoek van zijn vriend was hij gaan rooken, en kon er nu geen uur meer buiten.</p>
    <p>‘Mij?.... Niemand geloof ik. Bij mij ging, dat meer van zelf. Mijn vlegeljaren had ik al
     grootendeels achter den rug toen ik hier kwam. Hoe gecompliceerder je natuur, hoe lastiger de
     levens-initiatie schijnt te wezen, en jouw natuur is positief ingewikkelder dan de mijne; dat
     wordt me elken dag duidelijker.’</p>
    <p>‘In welk opzicht?’ vroeg Barthold snel.</p>
    <p>‘Ja, dat weet ik nog niet, daar zoek ik juist naar. Maar ik geloof.... ik begin haast te
     vreezen dat....’</p>
    <p>Hier hield Robert op en zette een bedenkelijk gezicht, ongeveer als een medicus die met zijn
     diagnose klaar is, maar vreest zijn patient het ergste te zeggen.</p>
    <p>‘Welnu, wat bedoel je?’ vroeg Barthold in spanning, ‘wat vrees je toch?’</p>
    <p>‘Dat je behept bent met een treurige ziekte, de kwaal dezer eeuw, maar de noodlottigste
     denkbaar - in één woord dat je bent.... een idealist.’</p>
    <p>Een lange stilte volgde op deze woorden.</p>
    <p>Barthold, die zich den laatsten tijd werkelijk bewust was geworden aan een geestelijke
     krankheid te lijden, maar gemeend had heel iets anders te zullen hooren, dacht geruimen tijd
     na.</p>
    <p>‘Wat versta je onder het woord idealist?’ vroeg hij eindelijk.</p>
    <p>‘Wat ik daaronder versta? Dat kan ik je in korte woorden zeggen,’ zeide Robert, terwijl hij
     in zijn geliefkoosde liggende houding op de chaise longue de rol onder zijn hoofd een weinig
     terecht schoof. ‘Een idealist is een wezen, dat begint met zich een wereld geheel op zijn eigen
     houtje te scheppen. Nu, dat doen we allemaal. Je zult ook wel reeds weten, dat, wat wij zien en
     waarnemen niet is <hi rend="it">de</hi> werkelijkheid, maar onze eigene zuiver subjectieve
     voorstelling er van, n.l.: de speciale wijze waarop die werkelijkheid op onze zintuigen en
     onzen geest inwerkt. En nu is een idealist iemand, op wien de realiteit geregeld op een totaal
     andere wijze inwerkt dan bij.... niet-idealisten. Bijgevolg komt hij reeds dadelijk in botsing
     met stellig zeven achtsten van het menschdom - wat om te beginnen al erg ongezellig is.
     Vervolgens heeft hij de eigenaardigheid van die andere zeven achtsten - die even homogeen met
     hem zijn als bijvoorbeeld vuur met ijs homogeen is - toch altijd te verwachten die eigenaardige
     opvattingen en gedragingen welke alleen van een volbloed idealist te verwachten zijn!.... Nu
     begrijp je hoe genoegelijk zijn bestaan is, en hoe hulpeloos hij telkens uit zijn ideale sferen
     neerploft op den harden, zoo heelemaal niet elastischen bodem der ervaring.... natuurlijk tot
     groot vermaak der omstanders!</p>
    <p>‘Nu, mijn waarde, vind je die photo niet frappant gelijkend?’</p>
    <p>‘Neen, niet bijzonder.... ik heb meer aanleg een misanthroop te worden dan een idealist.’</p>
    <p>‘Natuurlijk! teleurgestelde of gekortwiekte idealisten worden altijd misanthropen,
     pessimisten, sceptici of hoe je ze 't liefst wil noemen. In de literatuur heeten zij
     decadenten. Vroeger hadden die arme stakkers allemaal zoo'n veiligen uitweg.... den godsdienst.
     Daar had hun fantazie vrij spel. De wereld - de voorstelling hunner zintuigelijke waarneming
     liet hen onbevredigd. Dus zij stegen op naar een betere ongeziene wereld, die zij zich vormden
     een ieder naar eigen geestelijke behoeften. Nu waren zij klaar, voelden zich in hun mysticisme
     overgelukkig. Maar in onze eeuw van wetenschappelijk onderzoek en van populariseering harer
     uitkomsten weten zij geen raad met zichzelven en met hun aspiratiën. Zij willen <hi rend="it"
      >per se</hi> de wereld of beter gezegd de menschen anders dan zij zijn, hebben de kracht niet
     zich te schikken in het bestaande en worden eindelijk moreel ziek.’</p>
    <p>‘Hoe weet je dat ik tegenwoordig moreel ziek ben?’ vroeg Barthold in hevige gemoedsbeweging
     opstaande. ‘Ik heb je mijn gedachten van den laatsten tijd nooit gezegd.’</p>
    <p>‘Alsof daar veel scherpzinnigheid toe noodig is!’ zei Robert de schouders ophalend. ‘Als ik
     je den raad geef, wat ik al zoo vaak gedaan heb, nu eindelijk eens flink aan het werk te gaan,
     zet je het onverschilligste gezicht van de wereld en zegt: ‘à quoi bon!’ en dat als men er een
     kop op nahoudt als jij! Toen begreep ik al dadelijk waar 'm deschoen wrong.’</p>
    <p>‘Ja natuurlijk zeg ik: à quoi bon!’ viel Barthold eensklaps uit. ‘Waarom, zou ik werken? voor
     wie? voor wat?’</p>
    <p>‘Voor jezelf.... altijd voor jezelf. Voor wie anders? Eerstens om het genot van te werken, en
     vervolgens om naam te maken en je eerzucht te bevredigen.’</p>
    <p>‘Naam maken! Voor wie? Om wellicht in de schatting te rijzen van die bewuste zeven achtsten
     waarvan je daareven sprak, en met wie ik niets gemeen heb! Dank je!’</p>
    <p>‘O! goede hemel, de kwaal zit al dieper dan ik dacht!’ zei Robert die, quasi doodkalm, onder
     zijn half gesloten oogleden de stijgende nervositeit van den ander scherp opnam. ‘Of liever -
     je bent veel zwakker van geest en karakter dan ik dacht. Je vader had dit bijtijds moeten
     inzien en je gewoon weg geloovig laten opvoeden. Hij had je zóó moeten steunen en schragen met
     alle mogelijke dogma's dat je er in zat als een kind met zwakke ledematen dat in ijzers wordt
     gezet. Wie niet leven kan zonder een zekere dosis illusies vind ik een zwakkeling.’</p>
    <p>Barthold werd vuurrood. Robert zag dit en verheugde zich zoo goed te hebben gemikt.</p>
    <p>‘Ik vind het geen zwakheid de heele wereld een armzaligen boel te vinden en te walgen van het
     menschdom, van mijzelven, van de vrouwen.... in een woord van alles!’ zeide hij driftig.</p>
    <p>‘Dat is juist zwakheid. Het zijn alleen kinderen die naar de maan grijpen en zich niet weten
     te vergenoegen met wat zij hebben. Si on n'a pas ce qu'on aime, enz. En waarlijk, met wat jij
     hebt, kan men zich vrij wel vergenoegen. Eigenlijk heb je zoowat alles! En dan hunker je nog
     naar ijdele hersenschimmen. Je bent dood-doodziek, geloof me.’</p>
    <p>Barthold bleef zwijgend op en neer loopen, de oogen naar den grond gericht.</p>
    <p>‘Wil ik je eens wat zeggen?’ hernam Robert na een pauze, ‘je bent bezig je vocatie mis te
     loopen. Je bent voor moralist in den wieg gelegd. Je hadt dominé moeten worden. Zulke
     wekelijksche boetpredicaties in hooge hoogheid van den kansel, geeselend de zonden der wereld
     en de zwakheid des vleesches, dàt was je ware roeping geweest. Dat had je in evenwicht
     gehouden.’</p>
    <p>‘Als ik gelooven kon aan den in Christenkerken gepredikten godsdienst, en daarbij de illusie
     had, dat mijn preeken iets zou uitrichten, werd ik morgen theoloog!’ zeide Barthold snel. ‘Maar
     juist dat totale gemis aan invloed van het geloof op het dagelijksch leven is van mijn
     kindsheid af een puzzle voor me geweest. Mijn moeder die het goedvindt naar de kerk te gaan,
     nam mij vroeger wel eens mede, en dan hoorde ik den dominé dingen zeggen die ik prachtig vond,
     en in de stampvolle banken zag ik de menschen luisteren zoo ernstig, dat ik in mijn
     onnoozelheid dacht: na deze preek kunnen wij geen van allen meer iets slechts doen, dat is
     onmogelijk; en de dominé zette een gezicht alsof hij daar ook van overtuigd was. Als echter
     vijf minuten later een dier kerkgangers het in zijn hoofd had gekregen te handelen naar de
     gepredikte voorschriften, zou hij eenvoudig krankzinnig verklaard en naar een gesticht zijn
     gebracht geworden!’</p>
    <p>‘Dat geef ik je volmondig toe,’ zeide Robert de schouders ophalend; ‘de wereld is, vooral in
     die opzichten, een groot gekkenhuis. En als men, in plaats van overal krankzinnigen-gestichten
     te bouwen, ergens een klein mooi hoekje kon reserveeren voor de intellectueele élite, zou dat
     veel rationeeler zijn. Maar laat ik niet zulke afschuwelijk oudbakken kost opdisschen. Wat ik
     echter niet begrijp, is je ideëele verzet tegen het bestaande, tegen wat nu eenmaal <hi
      rend="it">is</hi>.... en je tragische opvatting van wat in den grond komisch is bedoeld. Het
     geeft me een indruk, alsof je een stuk van Molière ging zien in een huil-stemming, gewapend met
     een dozijn zakdoeken.... begrijp je me nu?’</p>
    <p>‘Ja, ik begrijp je heel goed. Maar hoe meer je redeneert, hoe verschrikkelijker ik het leven
     ga vinden.’</p>
    <p>‘En voor mij is de wereld-comedie de geestigste voorstelling denkbaar. Behoorend tot het
     avant-scène publiek, installeer ik me zoo comfortabel mogelijk, bewonder de convictie waarmede
     de tooneelspelers hun rol vervullen en amuseer me uitstekend!’</p>
    <p>‘Maar dat is grof egoïsme!’ zeide Barthold, plotseling stilstaande.</p>
    <p>Robert schaterde van het lachen.</p>
    <p>‘Nous y voilà! Zie je wel dat de idealisten-bacil je bloed vergiftigt?’</p>
    <p>‘Maar gesteld nu eens voor een oogenblik, dat je niet tot de upper ten behoorde, en je niet
     in een avant-scène kon zitten.... hoe zou je dàn over de voorstelling denken?’</p>
    <p>‘Als ik daar niet toe behoorde, d.w.z. er nooit toe behoord had, zou ik natuurlijk een geheel
     ander wezen zijn dan nu. Verbeeld je bijv. een poldergast, of welk Demosspecimen ook, het
     wereld-drama van boven af bekijkend. Dat is onbestaanbaar, want in hun geestelijk gebied zijn
     geen bergtoppen, niet eens heuvels, dus een vergezicht <hi rend="it">kunnen</hi> zij niet
     hebben. Maar als ik - want dat bedoel je zeker - morgen onverwachts mijn avant-scène voor het
     schellinkje zou moeten verwisselen, gaf ik er dadelijk de geheele voorstelling aan.... zonder
     me één oogenblik te bedenken.’</p>
    <p>‘Maar je bent een echte cynicus! Dus geld en alleen geld heeft waarde voor je?’</p>
    <p>‘Wat zeg je dat verachtelijk! Een gevierd kansel-rhetoricus zou het je niet verbeteren!....
     Neen, geld alléén heeft geen waarde, want men moet daarbij de gave bezitten het goed te
     gebruiken. Een idioot of een gierigaard of een middelmatigheid heeft aan geld niets. Maar voor
     een mensch met een beetje intelligentie vertegenwoordigt het in onzen tijd eenvoudig alles! Je
     koopt er mede eer, aanzien, beroemdheid, bewondering, liefde - geen liefde van de straat, maar
     liefde van de edelste soort.... dank zij het prestige van den gelen goudgod. Het opent je den
     weg tot het hoogste, het onbereikbaarste. Je beschermt natuurlijk de wetenschap, de kunst, je
     wordt een Maecenas, een halve godheid. De grootste kunstenaars uit alle landen, wier werken je
     paleizen en kunstgalerijen vullen, brengen je hun hulde en proclameeren je tot hun gelijke, al
     heb je er au fond weinig benul van. Of wel - als je temperament je toevallig in een andere
     richting voortstuwt - wordt je een groot philantroop, een stichter van
     liefdadigheids-instellingen die je vereeuwigen tot in alle tijden. En bij je leven - want aan
     die vereeuwiging heb je niet veel -, bij je leven kan je geen enkelen morgen opstaan, of in je
     courant, onder het genot van je eerste kopje thee, lees je halve kolommen over “onzen algemeen
     bekenden geëerden stadgenoot” of “onzen grooten Nederlander” die weer op nieuw van zijn edele
     gevoelens heeft doen blijken enz. enz. - en na je dood krijg je natuurlijk een standbeeld....
     verrijzend in de buurt van een van je stichtingen! Maar een arm idealistje, dat misschien zijn
     geheele leven zich dood heeft gewerkt voor anderen, doch verzuimde zich in de gunst van het
     gouden kalf te dringen, beteekent in de schatting zijner medemenschen evenveel als een
     zieltogende aardworm in de oogen van den tuinman, die hem met zijn schop heeft doorgehakt.’</p>
    <p>‘Als de idealist maar groot en geniaal genoeg was, zou hij wel invloed hebben, ook zonder
     geld!’ zeide Barthold, terwijl er een gloed in zijn oogen tintelde. ‘Alle godsdienststichters
     hebben den mammon veracht - allemaal!’</p>
    <p>‘Mijn beste Meryan, wat ben je met al je intelligentie toch verbazend naïef! Denk je waarlijk
     dat een moderne Boeddha of Christus of Mohammed of Confucius in onzen tijd nog een nieuwen
     godsdienst zou kunnen stichten. Twee duizend jaren geleden zag het er een beetje anders in de
     wereld uit dan nu.’</p>
    <p>‘Een godsdienst, berustend op het dogmatisch geloof aan een Bestuurder of een persoonlijke
     Almacht zou ook niet noodig zijn. Maar er moest een zedelijke religie bestaan, een religie
     zonder mysticisme of illusiën, zonder belooningen of straffen - een zuiver ethische godsdienst,
     alleen een beroep doende op menschelijken hoogmoed en zielenadel.’</p>
    <p>‘Je bent onbetaalbaar! Waarachtig, ik wist niet dat het zóó hopeloos met je gesteld was. Een
     zedepreker van dàt kaliber, die het gansche menschdom en vooral het gepeupel hoogmoed ging
     inblazen, in plaats van onderwerping en nederigheid en berusting, zou niet eens op de eer eener
     kruisiging behoeven te wachten. Hij werd eenvoudig zoo nuchter en prozaïsch mogelijk door de
     politie ingerekend als verstoorder van de maatschappelijke orde. Ik zie die arme slovende
     drommels van het schellinkje al gevoed met zulke gevaarlijke theoriëen, in plaats van met de
     officieele beloften der Christelijke Kerk. Rome en Dordt gaan slimmer te werk en weten wel hoe
     Demos in toom te houden. Wees toch een practische negentiendeeeuwer, Meryan, en geen droomer
     van een paar duizend jaren geleden, wandelend in je verbeelding door de vlakten van Palestina,
     met een troepje apostelen achter je. Hé! dát zou je lijken! Het idee van zoo iets doet je zeker
     watertanden! Maar nu zou je denkelijk zulke vermoeiende tochtjes per fiets doen!’</p>
    <p>Barthold lachte even, maar zijn gelaat bleef zijn peinzende afgetrokken uitdrukking behouden.
     Hij wilde zijn vriend niet laten zien, hoe chaotisch het gesprokene in zijn hersens
     dooreenwarrelde, hoe elk woord zijn neerslachtigheid vermeerderde.</p>
    <p>‘En als wij nu eens, na al ons gephilosopheer, op den beganen grond terugkeerden....’ hernam
     Robert. ‘Als we nu eens afspraken dat je ernstig aan het werk zult gaan. Anders zou het me
     waarachtig spijten me ooit met je levensinitiatie te hebben bemoeid. Wat drommel, toon dat je
     een man bent, en dat je beenen sterk zijn om.... de waarheid te kunnen dragen!’</p>
    <p>Er was iets ongemeen hartelijks in de wijze waarop Robert de laatste woorden sprak en
     Barthold voelde dit en glimlachte.</p>
    <p>‘Het verheugt me je zoo verregaande inconsequent te zien,’ zeide hij hem de hand reikend om
     heen te gaan. ‘Denk nu toch alleen aan je zelf!.... Wat ter wereld heb je je met anderen te
     bemoeien? Amuseer jij je in je avant-scéne met aller zotheid. Hoe maller zij zich aanstellen,
     hoe vermakelijker voor je!’</p>
    <p>‘Volstrekt niet, je slaat de plank heelemaal mis!’ zeide Robert, een geeuw onderdrukkend.
     ‘Van kluchten en clowns en paardenspel-grappen houd ik niets. De vertooners moeten met ernst en
     convictie en artisticiteit hun rol vervullen, anders geef ik me niet de moeite om naar hen te
     kijken.’</p>
    <p>‘Ik zal mijn best doen je kunstgevoel niet te veel te beleedigen! - Maar wat de sterkte van
     mijn beenen betreft... <hi rend="it">die</hi> waarheid die jij uit haar put haalt en me te
     torsen geeft, daar bedank ik je voor.... die is me te leelijk en te grof, te beleedigend voor
      <hi rend="it">mijn</hi> artistiek gevoel. Bonsoir!’</p>
    <p>Toen de deur dicht was, en Barthold de trap afging, zag Robert op zijn horloge.
     ‘Halfdrie!’</p>
    <p>Hij stond op, draaide het gas uit en ging naar zijn slaapkamer.</p>
    <p>‘Het is een crisis die hij doormaakt!’ dacht hij schouderophalend. ‘Als ik geweten had, dat
     hij van die stof was gemaakt, zou ik hem misschien voorzichtiger hebben aangepakt. Hij reageert
     ontzettend. Enfin, het ligt er nu eenmaal toe. Als ik hem nu maar aan 't werk kan krijgen, dan
     zal het nog wel terechtkomen.’</p>
   </div>
   <div type="chapter">
    <head><hi rend="it">[XVII]</hi></head>
    <p>Het voorjaar was aangebroken. Johan ging voor zijn doctoraal en slaagde, en zou binnenkort
     promoveeren. De febriele spanning waarin Carla sedert zoovele maanden verkeerde, bereikte haar
     uiterste punt. Steeds bleef Johan, wanneer hij thuiskwam, dezelfde tegenover haar, zijn stem
     vol vertrouwelijke intonaties, zijn oogen sprekend een taal welke zij smachtte te
     ontcijferen.... en zij wachtte en bad, en had en wachtte, nu eens vol hoop, dan weder onrustig,
     twijfelend, voedend nog haar hartstocht door het stijgend ongeduld dat haar bezielde, nu hij
     eindelijk zijn laatste examens achter den rug had.</p>
    <p>‘Johan, wil je straks eens even op mijn studeerkamer komen?’ vroeg zijn vader op een
     Zondag-morgen na afloop van het ontbijt, ‘of heb je misschien andere plannen?’</p>
    <p>‘Neen, vader, ik ben geheel en al tot uw orders!’ zeide Johan met schertsende plechtigheid;
     en hij volgde hem dadelijk naar het vertrek, dat hij als kind nooit anders dan met vrees en
     ontzag had betreden, wijl meestal de een of andere scherpe berisping of terechtwijzing hem daar
     werd toegediend.</p>
    <p>Maar dat gevoel, hem uit zijn schooljaren nog lang bijgebleven, was thans geheel verdwenen.
     Nu zijn studies voltooid waren en hij zijn leven in tamelijk vaste omtrekken voor zich zag, nu
     hij wist zich weldra aan het vaderlijk gezag te kunnen onttrekken, was er een aangenaam
     bewustzijn van onaihankelijkheid in hem - een bewustzijn, zich openbarend in zijn geheele
     manier van zijn, waar te nemen tot zelfs in de wijze waarop hij thans tegenover zijn
     voormaligen strengen mentor plaats nam, met studentikoze achteloosheid de gemakkelijkst
     mogelijke houding kiezend, en met een nauw bedwongen glimlach wachtend op de dingen die komen
     zouden.</p>
    <p>‘Johan....’ begon zijn vader dadelijk op zijn staalscherpen toon, terwijl hij achter zijn
     bureau plaats nam, ‘ik wilde je slechts even een vraag doen, die je me wel zult willen
     beantwoorden.... Heb je plan, als je je eigen meester zult zijn, freule de Martignel ten
     huwelijk te vragen?’</p>
    <p>Johan lachte even, niets uit het veld geslagen, eerder met het air van iemand die iets
     dergelijks vermoed heeft.</p>
    <p>‘Geen haar op mijn hoofd dat er over denkt!’ zeide hij op rustigen regelmatig gescandeerden
     toon.</p>
    <p>‘Zoo?....’ hier wachtte Meryan even, bleek van ingehouden ergernis over de wijze waarop dit
     antwoord gegeven werd. ‘Zoo.... is er geen haar op je hoofd dat er aan denkt? Welnu, dan
     verbied ik je, hoor je, ik verbied je, in mijn huis je tegenover haar te gedragen alsof.... dat
     wel je bedoeling is.’</p>
    <p>‘Ik kan er niets aan doen als een meisje met wie men wat praat en musiceert zich dingen wil
     inbeelden die niet bestaan,’ zeide hij met een fatterig glimlachje, terwijl hij de schouders
     ophaalde.</p>
    <p>‘Johan, ik verzoek je op dien toon niet voort te gaan. Ik <hi rend="it">wil</hi> de illusie
     blijven behouden dat mijn zoon een gentleman is.’</p>
    <p>Johan glimlachte niet langer; de woorden striemden hem als een slag met een karwats in het
     aangezicht. En hij besefte, zoo voortgaande, tegenover zijn vader het onderspit te zullen
     delven. Hij bedwong zijn opkomende drift en repliceerde kalm:</p>
    <p>‘Vindt u het niet jammer over een beuzeling zulke groote phrasen te bezigen? Ik wil graag
     bekennen dat ik haar verduiveld mooi vind en.... als de omstandigheden misschien anders waren
     geweest.... Maar dat ik me tegenover haar iets te verwijten zou hebben, ontken ik beslist!’</p>
    <p>‘Je hebt je niets anders te verwijten dan dat je met een grenzeloos egoïsme en een
     grenzelooze ijdelheid van je positie als zoon des huizes hebt misbruik gemaakt, om te trachten
     hare genegenheid te winnen. Ik had er me eigenlijk al veel eerder mee moeten bemoeien, maar ik
     heb werkelijk een oogenblik gedacht, dat het je ernst was.... en dan zou ik me volstrekt niet
     tegen dat huwelijk hebben verzet.’</p>
    <p>Johan keek zijn vader met ongeveinsde verbazing aan. Zulke onpractische neigingen had hij
     nooit bij hem vermoed. Er niets tegen hebben dat hij zoo'n onzinnig huwelijk deed! Meende hij
     werkelijk wat hij zeide, of was het maar comediespel nu hij toch zeker wist dat er geen gevaar
     voor bestond?</p>
    <p>‘Het verwondert me zeer dat u er zoo over denkt,’ zeide hij na een pauze. ‘Ik moet u zeggen
     dat als ik had kunnen veronderstellen dat.... dan zou ik misschien....’</p>
    <p>‘Welnu, wat bedoel je?’</p>
    <p>‘Wel, dan had ik haar misschien met andere oogen gaan beschouwen,’ zeide Johan voorover
     geleund, de armen op zijn knieën en met zijn vingers spelend.</p>
    <p>‘Nu, er is niets verloren, dunkt me; ik laat je geheel vrij.’</p>
    <p>‘God bewaar me, hij meent het werkelijk!’ dacht Johan onthutst en zeide toen hardop:</p>
    <p>‘Nu is het te laat.... ik houd van iemand anders, die ik plan heb binnenkort te vragen. Ik
     had er u juist dezer dagen over willen spreken.’</p>
    <p>‘En wie is dat?’</p>
    <p>‘Alida Molten.’</p>
    <p>Nu was de beurt aan Meryan om verbaasd te wezen.</p>
    <p>‘Alida Molten.... van wie je nooit de minste notitie neemt!’</p>
    <p>Johan lachte, ditmaal zijn meest zelfgenoegzamen glimlach, en zeide niets.</p>
    <p>‘En geloof je dat zij je nemen zal?’</p>
    <p>‘Het is al klaar tusschen ons. Als u het goedvindt, kan het engagement bij gelegenheid van
     mijn promotie publiek worden.’</p>
    <p>Er volgde een langdurige stilte. Meryan was zoo weinig op deze mededeeling voorbereid, zijn
     ergernis over Johan's koud-berekenenden aard en zijn blijdschap over een zoo verrassende
     tijding slingerden hem zoo geweldig, dat hij eenige oogenblikken noodig had om in dien choas
     van tegenstrijdige impressies zijn evenwicht terug te vinden.</p>
    <p>Johan die zeer goed begreep, wat er in zijn vader omging, zat inmiddels met een effen gelaat
     zijn triomf te genieten.</p>
    <p>‘Maar Alida was nog geen jaar geleden in 't oog vallend koel en stroef tegen je. Ik <hi
      rend="it">weet</hi> dat je niet zeer stichtelijke levenswijze aan de academie hun ter oore was
     gekomen, en dacht dus niet dat haar ouders ooit zouden toestemmen.’</p>
    <p>Johan glimlachte weder. Het was geen hatelijkheid van hem, maar hij kon 't niet helpen, hij
     vond zijn vader zoo ongeloofelijk naïef. Deze begon werkelijk in zijne schatting te dalen.</p>
    <p>‘Was zij koel tegen me? Ik heb er niet op gelet,’ zeide hij onverschillig. ‘Enfin, hoe ook,
     het is nu alles klaar tusschen ons beiden. En wat de oudelui betreft.... als Alida iets <hi
      rend="it">wil</hi>, zou het dan niet gebeuren, denkt u?’</p>
    <p>Hij zat weer de toppen zijner vingers zorgvuldig tegen elkaar aan te passen. Zoo gaarne zou
     hij den ouden heer en lesje in menschenkennis hebben gegeven.... en vooral van vrouwen scheen
     hij al heel weinig verstand te hebben! Hij had hem zoo graag willen vertellen, hoe hij Alida,
     met haar Indisch-hartstochtelijken aard, juist gewonnen had door voor haar oogen Carla het hof
     te maken, aldus hevig haar jaloezie prikkelend. Maar och, hij zou het liever zwijgen. Nu zijn
     vader zoo naïef bleek, zou hij hem misschien met vervelende sentimenlaliteiten aan het hoofd
     gaan zeuren.</p>
    <p>‘Neen, ziet u,’ hernam hij na een kleine pauze, ‘ik vind Carla, zooals ik u daareven zeide,
     een mooi bevallig persoontje, maar voor een huwelijk is meer noodig. Alida - nu geheel
     afgescheiden van haar fortuin - biedt mij meer waarborgen voor een duurzaam geluk, vooral in
     onze streng-Hollandsche omgeving. Een Fransch type als Carla is heel aardig om op een afstand
     te bewonderen, maar ik acht haar minder geschikt een goede degelijke huisvrouw en de moeder
     mijner kinderen te worden.’</p>
    <p>Johan's toon werd gemoedelijk, ernstig bijna. Hij begon al redeneerend zichzelf au sérieux te
     nemen. Nu echter dreigde het gebouw op zijn vaders argeloosheid gegrond topzwaar te worden.
     Deze was thans geen seconde zijn dupe, doorzag hem geheel. Maar ter wille van het decorum
     achtte hij het niet ondienstig de stuitende naaktheid der feiten met wat goudverf van woorden
     te bedekken. Johan's huwelijk met een meisje, dat eehig kind en millionaire was, overtrof zijn
     stoutste verwachtingen, maar tevens pijnigde hem het besef van den moreelen afstand tusschen
     hem en zijn eigen zoon. Alles wat er in deze oogenblikken in hem omging, verzweeg hij echter;
     en Johan's laatste woorden beantwoordde hij op een toon die alle scherpte verloren had en
     waarin zelfs een zekere matheid was te bespeuren:</p>
    <p>‘Ik zal niet ontkennen dat je verloving met Alida Molten me zeer verheugt. Maar dit neemt
     niet weg dat ik ten diepste betreur je houding tegenover freule de Martignel. Zoolang het nu
     nog geheim blijft, verzoek ik je ernstig je tegenover haar te gedragen als.... iemand die met
     een andere verloofd is. Dat meisje heeft door haar ongeluk recht op meer dan gewone égards, en
     in mijn huis zullen haar die bewezen worden, daar sta ik op!’</p>
    <p>‘Maar ik kan haar toch niet plotseling onbeleefd gaan behandelen,’ zeide Johan de schouders
     ophalend.</p>
    <p>‘Ik geloof dat je intelligent genoeg bent, om precies te weten wat en hoe ik het bedoel,’
     antwoordde zijn vader opstaande en hem te kennen gevend dat hij het onderhoud als geëindigd
     beschouwde.</p>
    <p>En Johan zeide niets meer, ging heen, en besloot gemakshalve maar te doen wat hem gezegd was.
     Het moest dan ook nu maar ineens uit zijn, dacht hij bij zichzelf. Nu hij het voor hem zoo
     pikante spel toch niet langer kon voortzetten, dat fijne blosje op het prachtige blondine-temt
     niet meer kon zien komen en gaan, of de gouden phosphorische tintelingen in de oogen als achter
     een sluier zien wegzinken zoodra hij zich eenigszins koel betoonde, nu moest er ook maar een
     einde aan komen. Jammer toch.... het zou hem nog in lang niet verveeld hebben.</p>
    <p>Was hij ooit verliefd op haar geweest? Neen, hij geloofde van niet, daarvoor had die conquête
     hem te weinig moeite gekost. Wel had hij dat prachtige wezentje tot maitres willen hebben. Was
     zij maar uit een anderen stand geweest.... een bonne of kinderjuffrouw of zoo iets! Maar dan
     had zij ook weer dat eigenaardig pikante gemist. Maar <hi rend="it">trouwen</hi>! Waszijn vader
     gek geworden! Het was hem altijd zoo'n raadsel dat opgewonden sentimenteele lieden werkelijk
     tot zoo'n dwaasheid in staat waren, zoo slecht de levenskunst verstonden! Hij herinnerde zich
     met een zekere trotsche voldoening, hoe hij op zijn zestiende jaar al besloten was met Alida te
     trouwen, en zich door geen verliefdheden van dat plan te laten afbrengen. Zijn eenige angst
     was, dat een ander hem misschien vóór zou wezen, maar dat was gelukkig niet gebeurd. Hij had
     dan ook gezorgd haar altijd zoo'n beetje te prikkelen en en suspens te houden. Hij mocht haar
     bovendien wel lijden. Mooi was zij niet, maar goedig, hoewel een beetje jaloersch van aard.
     Maar hij zou haar op den duur geheel naar zijn hand kunnen zetten. Van alle verstandige dingen
     die een man in zijn leven doen kon, was een verstandig huwelijk zeker in de allereerste plaats
     te noemen.</p>
    <p>Die arme Carla! Zou zij werkelijk alles au sérieux hebben genomen en nu een beetje bedroefd
     zijn? Maar hoeveel berekening zou er dan wel bij die bedroefdheid komen?</p>
    <p>Het best zou wezen haar dien dag al eenigszins te toonen hoe de zaken stonden, en dan zou hij
     maar verder niet meer thuis komen, totdat het engagement ‘er door’ was.</p>
    <p>Aan de lunch en aan tafel bewonderde zijn vader den tact waarmede hij zijn houding jegens
     Carla wijzigde, zonder één oogenblik zijn hoofsche vormen ontrouw te worden. En daar Meryan,
     wanneer hij er zich de moeite toe gaf, een scherp opmerker was, zag hij Carla's smartelijke
     verwondering, haar blikken op hem gevestigd, eerst onderzoekend, eindelijk bijna angstig, toen
     hij, blijkbaar zich niets herinnerend van hun afspraak om te zamen een nieuwe sonate voor piano
     en viool te déchiffreeren, vertelde dien avond bij de Moltens te worden verwacht. En al deed
     zij haar uiterste best niets te laten bemerken, was haar emotie een oogenblik zóó pijnlijk om
     aan te zien, dat zelfs Johan snakte naar het oogenblik waarop het diner was afgeloopen.</p>
    <p>Hij hield er niet van iemand iets onaangenaams aan te doen, en zag het liefst vroolijke
     gezichten om zich heen. Van het gebied van het sentiment hield hij zich bij voorkeur zoo ver
     mogelijk verwijderd, en het tragische verafschuwde hij. Maar dit alles vermocht niet hem terug
     te houden van handelingen die hij vooruit wist dat anderen verdriet moesten veroorzaken. Erg
     jammer vond hij al die overdreven sentimenten. Het leven kon zoo prettig en aangenaam wezen als
     men maar wist hoe te leven, en zich niet kwelde met beuzelingen en nietigheden die zoo weinig
     te beteekenen hadden.</p>
    <p>‘Ik geloof dat het beter is het haar maar ineens te zeggen.... dat martelen is niet aan te
     zien....’ dacht Meryan dien avond, toen hij Carla zoo stil en bedrukt zag, toch nog haar
     uiterste best doende om heel gewoon te zijn en met Baby gekheid te maken, maar met een zoo
     lijdenden trek op het gelaat, dat hij haar met stijgende meewarigheid gadesloeg. Hij vroeg zich
     niet af in hoeverre Johan schuld had, hoe ver hij gegaan was om de illusiën welke zij zich
     blijkbaar gemaakt had te wettigen. Maar wat hiervan ook mocht zijn, heden avond deed zij hem
     denken aan een arme mooie kapel met een speld doorstoken en bestemd langzaam dood te gaan.</p>
    <p>Er waren een paar gasten dien avond, vrienden uit de buurt, die nu en dan kwamen whisten;
     maar hoewel een groot liefhebber van kaarten, dwaalden zijn gedachten telkens af, en overlegde
     hij bij zichzelf, hoe hij het haar zou zeggen. Dien middag reeds had hij in de eerste
     verrassing Johanna de zaak verteld, desnoods zou hij het dus Carla als een geheim kunnen
     toevertrouwen.</p>
    <p>En toevallig was het lot hem gunstig. Zij stonden een oogenblik te zamen boven op den
     corridor terwijl hij haar goeden nacht zeide.</p>
    <p>‘Het is een vervelende avond voor u geweest, zoo heelemaal zonder muziek,’ zeide hij op
     luchtigen toon, om den mogelijken indruk dat hij met intentie sprak geheel weg te nemen. ‘En ik
     vrees dat die gezellige muziekavondjes voor langen tijd gedaan zullen zijn want.... het is
     voorloopig nog een diep geheim, maar u die ik als van de familie beschouw, kan ik het wel
     vertellen. De jongen is zoo goed als geëngageerd met een vriendinnetje uit zijn jeugd.... met
     Alida Molten - en in den eersten tijd zal hij dus wel voor de kunst verloren zijn.’</p>
    <p>Tegelijkertijd zeide hij haar met een haastigen handdruk goeden nacht, en ging met groote
     stappen de gang verder door naar zijn kamer, blijde dat het hooge woord er uit was, maar toch
     ook min of meer nieuwsgierig naar den volgenden dag. Dan pas zou het hem duidelijk wezen hoe de
     zaken eigenlijk stonden.</p>
   </div>
   <div type="chapter">
    <head><hi rend="it">[XVIII]</hi></head>
    <p>Carla was haar kamer binnengegaan en deed de deur op slot.</p>
    <p>Een oogenblik zag zij om zich heen, verward, onzeker, met oogen als van een krankzinnige....
     en toen wierp zij zich op den grond, kruipend over het tapijt als een gewond dier, kreunend met
     gesmoorde geluiden, bijtend in hout, in ijzer, in alles wat zij tegenkwam, om niet luide te
     schreeuwen van woede en haat en machtelooze razernij. Nu eens kromde zij de vingers totdat de
     nagels in het vleesch drongen, dan weder in zinnelooze vernielingszucht trok en rukte zij aan
     hare kleederen totdat zij aan flarden waren. En de gouden haarmantel die, aan kam en
     haarnaalden ontsnapt, over den grond sleepte, hing haar wanordelijk langs het gelaat - een
     gelaat vuurrood nu, met scherp-afgeteekende gemarmerde plekken. En bij oogenblikken, opeens
     bewegingloos, staarden de oogen rond in wilde pijn, met iets angstigs als zochten zij uitkomst,
     als vroegen zij aan de levenlooze voorwerpen rondom, hoe het verschrikkelijke te dragen, hoe
     het te dulden!</p>
    <p>Ontzettend was de haat die haar bezielde.... haat tegen <hi rend="it">hem</hi>, tegen alles
     en allen, tegen haar dooden vader, tegen alle menschen die in dit huis waren, tegen alles wat
     Meryan heette!</p>
    <p>De zucht tot kwaaddoen, tot onheil stichten kwam in haar op. Wie van al die menschen gaf
     eigenlijk iets om haar? Wat was zij au fond anders dan een gehuurde machine om een dom kind
     talen en muziek in te pompen?.... En daarom had <hi rend="it">hij</hi> ook zoo met haar durven
     spelen al dien tijd, omdat zij niet meer voor hen allen beteekende dan een bonne of
     gouvernante!</p>
    <p>Zijn vrouw worden.... trouwen met hem, dat kon immers niet voor haar zijn weggelegd, nu zij
     niet rijk meer was! Trouwen kon hij alleen met die leelijke, grove, bête Alida... om wie hij
     niets gaf, niets!</p>
    <p>‘Geld.... geld.... geld....’ dreunde het als hamerslagen in haar hersens! en zij kromde zich
     als een zieltogende adder over den grond, in hijgende razernij. Geld! was het niet te stelen
     dat geld? Die Alida met haar bruin gezicht en haar domme inkt-oogen triomfeerde over haar,
     Carla, die alle mannen stapelgek kon maken als zij er zich toe zette! Want verliefd was Johan
     op <hi rend="it">haar</hi> en niet op Alida.</p>
    <p>Wilde phantastische voorstellingen spookten haar door het brein. Het was alsof slangen van
     vuur in haar hersens kronkelden! Eerst dacht zij er aan of zij niet iets doen kon om dat
     huwelijk te beletten? Neen, dat was onmogelijk zonder ook zichzelve en hare positie in gevaar
     te brengen. Maar als hij eenmaal getrouwd zou zijn met zijn leelijke vervelende vrouw dan....
     dan zou haar wraak een aanvang kunnen nemen! dan zou zij hem tot zich trekken, nog eens al haar
     macht beproeven, en de andere ongelukkig maken, en hem ook! Zij zou hem martelen en slingeren
     en tergen en pijnigen totdat hij waanzinnig werd!</p>
    <p>Maar die wraak zou haarzelve toch even arm en hulpeloos laten als voorheen. Wraak was
     nutteloos zonder geld, zonder macht!</p>
    <p>Was dus alles verloren? Was er nergens, nergens meer uitkomst?</p>
    <p>Uitgeput lag zij eindelijk te kreunen, onbewegelijk, rillend, klappertandend nu en dan in
     zenuwkoorts, totdat eindelijk, na uren van woeste dolzinnige plannen-warreling, er een begin
     van luciditeit in haar hersens wederkeerde. Op een gegeven oogenblik hief zij het hoofd op,
     richtte zich overeind, en streek het haar van het verhitte gelaat weg, strak voor zich uit
     turend. En al denkend en overleggend, kwam er hoe langer hoe meer klaarheid in haar
     voorstellingen, totdat zij als door een nieuwe kracht bezield opstond, en heen en weer door de
     kamer ging loopen. Eindelijk bleef zij voor den spiegel staan, onder het gaslicht, maar
     schrikte terug voor haar eigen beeld. Die verwrongen trekken, die gloeiende als geverfde
     plekken overal op het gelaat! Zij was nauwelijks te herkennen. Zij keek hoe laat het was....
     halfvier.</p>
    <p>Nog genoeg uren om te slapen, berekende zij, om weer toonbaar te zijn den volgenden morgen,
     en.... wat haar dan verder te doen stond, zou zoo moeielijk niet wezen!</p>
    <p>Zij haalde uit een kastje een fleschje chloral te voorschijn, haar door een dokter te Londen
     voorgeschreven toen zij den vorigen zomer, bij een dergelijke ervaring, een zenuwtoeval had
     gehad, nam, na zich haastig te hebben ontkleed, een sterke dosis, en viel in een zoo vasten
     slaap, dat het kamermeisje, om halfacht haar wekkend, slechts na een herhaald kloppen antwoord
     kreeg.</p>
    <p>En zij werd tamelijk verkwikt wakker. Ondanks haar frêle uiterlijk bezat zij een ijzersterk
     gestel, dat op den duur tegen de felste moreele schokken bestand was. Na een ijskoud had voelde
     zij zich geheel opgefrischt, en constateerde na nauwkeurig onderzoek met voldoening, dat
     behoudens donkere kringen onder de oogen, weinig of geen sporen van het dien nacht doorleefde
     waren overgebleven. En bemoedigd, getroost bijna nu zij een geheel nieuw plan de campagne voor
     zich had, ging zij naar beneden, lieftalliger dan ooit, aan het ontbijt met een vriendelijk
     onverschilligen glimlach luisterend naar de mededeeling, dat Johan met den eersten trein was
     vertrokken, en den heer des huizes, die minstens een dag ‘hoofdpijn.’ verwacht had, zoo geheel
     van de wijs brengend, dat hij zich ging afvragen, hoe ter wereld hij, met zijn kalme
     nuchterheid, er toch toe gekomen was spoken te zien op klaarlichten dag.</p>
   </div>
   <div type="chapter">
    <head><hi rend="it">[XIX]</hi></head>
    <p>Weken en maanden verliepen. Johan promoveerde in Juni. Een schitterend promotie-feest had
     plaats, bij gelegenheid waarvan zijn verloving met Alida Molten - een verloving die de geheele
     côterie der Meryans eigenlijk sedert lang verwacht had - publiek werd gemaakt. En zoo naderde
     ook de tijd, waarop de familie gewoonlijk haar buitengoed ‘Rustoord’, dicht bij Haarlem, ging
     betrekken.</p>
    <p>Nu achtte Carla het oogenblik gekomen, om aan haar plannen een begin van uitvoering te geven.
     Wat haar sedert April de kracht schonk haar zware rol te spelen met een volmaaktheid die allen,
     zelfs Johan, op een dwaalspoor bracht, was de haat die in haar gloeide - een haat zoo fel, dat
     al haar vroegere verlangens en sensaties er als door verteerd werden. Of zij Johan ooit had
     liefgehad wist zij niet meer. Voor het oogenblik was zij zich slechts bewust dat zij hem had
     kunnen martelen met folterwerktuigen op de pijnbank, en misvormen met eigen hand dat valsche
     mooie gezicht, met den valsch-caressanten blik en de glimlachende lippen, die nu zoo teeder
     fluisterden tegen zijn verloofde - ja, erger nog.... het waagden op een volgens haar
     schaamtelooze wijze Alida tot zelfs te liefkoozen in haar bijzijn.</p>
    <p>Het was vooral hiertegen dat zij - met hare Fransch-Belgische opvoeding - zich revolteerde
     met geheel haar wezen, zich in den aanvang zelfs verbeeldend, dat hij zich opzettelijk zoo
     onkiesch gedroeg, en eerst langzamerhand tot de ontdekking komend, dat zoo iets niet alleen
     getolereerd werd, maar zelfs tot de zeden van het land behoorde.</p>
    <p>Zij haatte hem met zoo doodelijken haat, dat het absorbeerde al haar andere aandoeningen.
     Smart, angst voor de toekomst - dit alles voelde zij nauwelijks meer in dien eersten
     haat-wellust, die haar dronken maakte als die verdoovende giften welke aanvankelijk tot een
     roes opwinden.</p>
    <p>Bidden deed zij nooit meer. In zake geloof en godsdienst heerschte een groote verwarring in
     haar geest. Door een bekrompen katholieke moeder opgevoed, geloofde zij aan heische zoowel als
     aan hemelsche machten; en nu de hemelsche macht voor haar smeekingen doof was gebleven, begon
     zij op de macht van Satan te vertrouwen, zooals Faust, dien zij alleen uit de opera van Gounod
     kende! Zij wilde ook wel haar ziel aan Satan verkoopen en later desnoods in de hel komen, als
     zij in dit leven zich dan maar eerst mocht wreken.</p>
    <p>Zij ware veel liever goed geweest dan tot zulke transactiën te komen.... en wanneer zij dacht
     aan hare edele voornemens toen zij Johan lief had, en aan al de beloften in dien tijd op hare
     knieën tot God opgezonden, had zij kunnen knarsetanden van wanhoop. Maar tegelijkertijd
     vastbesloten in een andere richting haar krachten aan te wenden, riep zij al de geheimzinnige
     diabolische machten te hulp, waarvan hare bijgeloovige moeder zoo vaak placht te vertellen.</p>
    <p>Zoo brak de maand Juli aan en werd Rustoord betrokken. Den derden dag van hun aankomst aldaar
     kwam ook Barthold uit Delft thuis. En nu pas voor het eerst, sedert zij in een harer brieven
     aan mevrouw Corduroy den jongsten zoon des huizes beschreven had, sloeg zij hem met eenige
     opmerkzaamheid gade, na dit onderzoek tot de conclusie komend, dat, ofschoon het academie-leven
     hem goed had gedaan, hij toch nog altijd een leelijke eenzelvige jongen was die haar een
     vreeselijke antipathie inboezemde.</p>
    <p>Carla's oordeel was verklaarbaar. Ondanks zijn veel grootere gemakkelijkheid in den omgang,
     bleef hij in het dagelijksch leven stil en teruggetrokken, vooral thuis, nu hij de
     verstrooiingen miste waaraan hij gewoon was geraakt en bovendien verstoken was van Robert's
     gezelschap dat hem bijna onmisbaar was geworden.</p>
    <p>Voor hem was nog nieuw dat gevoel van stijgende ontevredenheid met zichzelven. Hij achtte
     zich een ellendig onbruikbaar wezen, daar hij nog altijd de kracht miste om aan het werk te
     gaan. Hij had niet eens zijn eerste examen <hi rend="it">B</hi> gedaan. Al poogde hij de
     laatste maanden een enkel vak, scheikunde, bij te houden, het studeeren ging niet van harte
     zooals voorheen.</p>
    <p>‘Je moest zien verliefd te worden!’ had Robert hem eens gezegd, ‘dan was je klaar! Dan wist
     je tenminste waarvoor te werken, als je absoluut een <hi rend="it">waarvoor</hi> noodig
     hebt!’</p>
    <p>‘Verliefd worden! Voor een <hi rend="it">vrouw</hi> werken!’ had hij geantwoord. ‘Verbeeld je
     zoo'n verheven levensdoel! Als er niets beters te vinden is dan dat, ziet het er treurig voor
     een mensch uit.’</p>
    <p>‘Sla toch niet zoo door, Meryan! Ga je nu misschien, nu je leven nog nauwelijks begonnen is,
      <hi rend="it">de</hi> vrouw beoordeelen naar de exemplaren die je thans hebt leeren
     kennen?’</p>
    <p>Barthold haalde de schouder op. ‘<hi rend="it">De</hi> vrouw heb ik al beoordeeld toen ik nog
     een schooljongen was. Of zij is een Ophelia, of een Lady Macbeth of een Katharina.... geen van
     al die types heeft de eer me te behagen. Zij is vervelend en onbeduidend, of wel zij maakt een
     verstandig man heel of half krankzinnig!’</p>
    <p>‘Allemaal onzin.... allemaal onrijpe theorieën waarvan later, als je het leven beter zult
     gaan kennen, geen spoor overblijft.’</p>
    <p>‘Wel mogelijk, maar en attendant heb ik geen lust naar Meerenberg te verhuizen.’</p>
    <p>In die stemming was hij op Rustoord gekomen, lusteloos, ontevreden, zoekend naar een houvast,
     naar een veilig rustpunt voor zijn dwalenden geest, maar zonder het te vinden. En in die
     stemming bevond hij zich thans tegenover Carla, aan wie hij volstrekt niet meer gedacht had in
     den wilden roes van zijn ontwakende jeugd aan de academie, in de warreling van nieuwe
     inzichten, sensaties, indrukken die hem bij zijn levens-inwijding - zooals Robert het noemde -
     her- en derwaarts slingerden.</p>
    <p>Dientengevolge had hij ook niets gezien van Carla's flirten met Johan en van zijn behaagzieke
     manoeuvres tegenover haar. Dit alles was, wanneer hij een enkelen dag thuis kwam, totaal
     onopgemerkt aan hem voorbijgegaan. Maar nu in de eentonige kalmte van het buitenleven, nu hij
     zich tegenover haar bevond elk uur van den dag, terwijl Johan zich uitsluitend met zijne op
     Rustoord logeerende verloofde bezighield, nu moest hij wel eenige notitie nemen van haar die
     belichaamde zijne allereerste jongens-illusie en de spoedig daarop gevolgde ontgoocheling. En
     vooral was hij gedwongen aan haar te denken, omdat het hem duidelijk werd dat <hi rend="it"
      >zij</hi> voortdurend dacht aan hem!</p>
    <p>Wanneer in den huiselijken kring, gedurende de gemeenschappelijke maaltijden, het discours
     algemeen werd, was zij het altijd die hem in het gesprek haalde, abrupt zijn gevoelen vragend
     over dingen waarnaar hij soms niet eens geluisterd had, hem als het ware dwingend zich met haar
     bezig te houden. Vond hij dit in het eerst vervelend en lastig, langzamer hand ging hij uit
     gewoonte mee luisteren en mee praten, ook om zoo beleefd mogelijk tegen iemand te zijn die een
     zoo exceptioneele positie innam. Hoe hij echter over haar dacht in dien tijd, vroeg hij zich
     niet af. Hij vond haar mooi, aangenaam om te zien en te hooren, bevalliger dan hij nog ooit één
     vrouw gevonden had, maar dat hooge en ongenaakbare dat hem vroeger zoo had getroffen, zag hij
     thans volstrekt niet meer. Integendeel voelde hij in haar een stellige inferioriteit, waarvan
     hij zich niet nauwkeurig rekenschap gaf, maar die hem onwillekeurig zacht jëgens haar stemde.
     Hij was altijd geneigd goedig en vriendelijk te zijn jegens onschadelijke wezens, die hij om de
     een of andere reden zwak en hulpeloos en dus beklagenswaardig vond.</p>
    <p>Tot sommiger groote verbazing kon hij zich soms uren lang met een kind bezighouden. Een kind
     vond hij zoo zwak en arm, zoo geheel en al afhankelijk, overgeleverd als het was aan der
     menschen onverstand of aan hun moreele ruwheid of harteloosheid of heerschzucht. Hij verbeeldde
     zich in elk kinderzieltje terug te zullen vinden al datgene wat hij zelf vroeger gedacht en
     gevoeld had, en dat interesseerde hem. Wie weet of één kind het geluk had een vader te bezitten
     als hij - een vader die - zooals hij nu nog beter begreep dan vroeger - met onuitputtelijke
     liefde aan al zijn kinderlijke gemoedsbehoeften voedsel had gegeven, die nimmer had gekwetst de
     fijne voelhorens van den zich langzaam ontplooienden en tot bewustzijn komenden kindergeest.
     Hij had zoo gaarne elk kind op de wereld willen schenken datgene wat hem zelf was geschonken
     geworden. En zoo ook stelde hij belang in nog andere schepselen op aarde, die hij nóg
     hulpeloozer en beklagenswaardiger achtte dan kinderen. Wat vond hij het jammer zich niet
     rekenschap te kunnen geven van het denken en begrijpen van dieren, van al die wezens soms zoo
     dicht bij den mensch - wezens geboren wordend, lijdend, genietend, liefhebbend en stervend als
     hij en toch door een afgrond van hem gescheiden, omdat elk gedachten-contact ontbrak. Felle
     aandoeningen als vreugde en smart konden zij vertolken, maar al de gedachten-schakeeringen
     daartusschen gingen voor den mensch verloren. Hoe had hij als kind gedweept met Michelet! Hoe
     sterk was toen zijn verlangen geweest natuurvorscher te worden, zich geheel te wijden aan
     studiën, welke hem die geheimvolle wereld nader konden brengen. Maar de invloed van zijn vader
     had later een tegenwicht gevormd. De neiging even wel deernis en bijgevolg sympathie te
     gevoelen voor wat zwak en afhankelijk was, bleef hem steeds bij. En zoo wellicht kwam hij er
     toe zich nu soms met Carla bezig te houden, met een soort van glimlachende verwondering bij
     zichzelven opmerkingen makend, die over het geheel weinig afweken van zijn opvattingen
     aangaande vrouwen in het algemeen.</p>
    <p>‘Wie had ooit gedacht dat zij en ik nog eens zóó tegenover elkander zouden staan!’ dacht hij,
     wanneer zij elk woord door hem gesproken als een soort van orakel scheen te beschouwen, en zoo
     kinderlijk opgetogen was wanneer hij een harer vragen beantwoordde, bewerend dat hij letterlijk
     ‘alles’ wist en wel een ‘levende encyclopedie’ geleek! En hoe totaal viel langzamerhand voor
     hem weg die kleine zonde van vroeger, die nu ten slotte ook zoo kinderlijk bleek, zoo geheel en
     al verloor de beteekenis die hij er destijds aan hechtte!</p>
    <p>Hij had overluid kunnen lachen bij de herinnering aan zijn vroegere jongens-verontwaardiging,
     die hem thans even komisch toescheen als zijn dunk van haar verheven hoogheid! Maar hij
     ontdekte nu andere ‘heerlijk vrouwelijke’ hoedanigheden in haar. Hij ging bewonderen het
     touchant-berustende van haar wezen, de wijze waarop zij zich wist te schikken in haar lot, en
     haar onuitputtelijke zachtheid tegenover zijn zusje, die, nu het eerste schwärmen met hare
     nieuwe vriendin een kalmer karakter had aangenomen, het geduld van de leerares menigmaal op een
     zware proef stelde.</p>
    <p>Het was op een warmen fraaien Juli-morgen, dat hij met een deeltje van Heine buiten was gaan
     zitten, niet in het schoonste, lommerrijkste gedeelte van het park, maar aan de achterzijde van
     het huis, dicht bij den moestuin, vlak tegenover een grooten duiventil. Het boek was zelfs
     ongeopend op de bank naast hem terechtgekomen, doordien hij met buitengewone belangstelling
     twee duivenpaartjes zat gade te slaan.... waaronder voornamelijk een ontrouw echtgenoot, die
     met allerlei manoeuvres het coquette wijfje van zijn buurman het hof maakte, terwijl de andere,
     de bedrogen echtgenoot aan heftige aandoeningen ter prooi scheen.</p>
    <p>Zoo verdiept was hij in zijn speculatieve beschouwingen, dat hij geen voetstappen hoorde
     naderen en niet eerder opzag, voordat er iemand naast de bank stond en het woord tot hem
     richtte.</p>
    <p>Het was Carla met een haakwerkje in de hand.</p>
    <p>Hij rees haastig overeind, zich verontschuldigend dat hij haar nu pas zag.</p>
    <p>‘Laat ik u niet storen in uw lectuur,’ zeide zij, met een blik het boek op de bank
     aanduidend.</p>
    <p>‘Ik las niet,’ zeide hij dadelijk ‘ik zat mijn aardige bewegelijke vriendjes daarginds te
     bekijken.’</p>
    <p>‘Och, dan mag ik zeker wel een oogenblik bij u komen zitten.... ik houd ook zóóveel van
     duiven. Er zijn hier heele mooie soorten die ik vroeger nooit gezien heb.’</p>
    <p>Hij nam het boek weg om plaats te maken, en ging naast haar zitten.</p>
    <p>‘Houdt u in het algemeen van dieren?’ vroeg hij, eenigszins verlegen met haar komst, die hem
     in zijn interessante observaties stoorde. Hij vroeg dit dan ook alleen om een punt van discours
     te vinden. Haar antwoord kon hem volstrekt niet schelen.</p>
    <p>‘O, zóóveel!....’ zeide zij met warmte, ‘vooral van vogeltjes en duiven en honden....’</p>
    <p>‘En katten!’ vulde hij lachend aan, zich herinnerend haar angst, als de huiskat in de kamer
     was en op gebruikelijke poesen-manier beleefd tegen haar wilde zijn.</p>
    <p>‘Neen, katten niet, dat is waar.’ Zij had wel gaarne het tegendeel willen zeggen, kennende
     zijn bijzondere sympathie voor die afschuwelijke dieren, maar zij had vroeger al te vaak haar
     afkeer getoond.</p>
    <p>‘Ik vind katten zoo wreed, omdat zij altijd op die arme vogeltjes jacht maken!’ zeide zij na
     een pauze, ‘en vogeltjes zijn mijn lievelingen!’</p>
    <p>‘Maar op muizen maken zij ook jacht.... en dan worden zij erg door ons geprezen.’</p>
    <p>‘Ja natuurlijk. Maar u zult muizen toch niet met vogeltjes willen vergelijken.’</p>
    <p>‘Neen, maar katten zien er geloof ik niet zooveel verschil in. Zij zullen, vrees ik, heel
     moeielijk kunnen begrijpen waarom zij wel muizen mogen eten en geen vogeltjes.’</p>
    <p>‘Ja, zoo dom van die dieren. Muizen zijn er voor. Maar die aardige zingende vogeltjes te
     verslinden.... het is afschuwelijk!’</p>
    <p>Barthold glimlachte. Hij vond haar verrukkelijk mooi zooals zij daar in het gouden
     morgenlicht naast hem op de bank zat, en met haar klein lief mondje onzin verkondigde. Maar
     tegelijkertijd toch maakte zij hem wel wat ongeduldig.</p>
    <p>‘Ja, dat eeuwig elkaar verslinden in de natuur is altijd een wreedaardig schouwspel. Maar
     helaas, alle schepselen zijn nu eenmaal genoodzaakt hun honger te stillen. Daarom juist vind ik
     dat wij menschen ons zooveel mogelijk in dat opzicht boven de dieren moeten verheffen.’</p>
    <p>‘Hoe bedoelt u dat?’</p>
    <p>‘Wel, wij eten immers ook de liefste vogeltjes op.... er dat niet om onzen honger te stillen
     maar alleen uit smulzucht. En om het genot nog grooter te maken, zijn er menschen - jagers heet
     men ze - die ze alleen uit liefhebberij gaan doodschieten en in netten vangen en wurgen bij
     honderden te gelijk.... vinken en patrijzen en wilde duiven en snippen en leeuwrikken en
     kwartels en lijsters! Heeft u wel eens lijsters van nabij gezien? Het zijn zulke mooie diertjes
     met hun fijne kopjes en groote oogen - oogen als van nachtegalen.’</p>
    <p>Zij keek hem aan, niet wetend of hij schertste dan wel ernstig was. Eerst het terrein
     willende verkennen, begon zij te lachen en zeide:</p>
    <p>‘Verbeeld je!’</p>
    <p>Maar hij antwoorde niet en keek weer naar de duiven alsof zij er niet was, terwijl zij hem
     hartgrondig verwenschte, zich afvragend of hij, met al zijn zoogenaamde knapheid en
     geleerdheid, toch niet eigenlijk half idioot was. - Hij zei ten minst zulke rare bête
     dingen.</p>
    <p>Plotseling wendde hij het hoofd weer naar haar toe, maar niet om haar aan te zien, Over haar
     heen scheen hij naar iets te staren.</p>
    <p>‘En duizendmaal erger nog dan vogels-verslindende katten en vogels-verslinden de menschen
     vind ik de gewoonte van dames, om hun hoeden op te schikken met de lijken van die arme
     vermoorde woudkinderen.’</p>
    <p>Zij kreeg een kleur als vuur, en deed haar hoed af, waarop een schitterend goudgroen
     volgeltje prijkte met de wijd-uitgespreide vleugeltjes als gepriemd op het stroo.</p>
    <p>Zij keek er naar, half boos half verlegen, en hij keek er naar en toen keken zij naar
     elkander.</p>
    <p>‘En u zegt van vogeltjes te <hi rend="it">houden</hi>!’ zeide hij op een toon, waarin,
     ondanks zijn vaste intentie beleefd te blijven, toch een zekere minachting doorschemerde.</p>
    <p>Zij kleurde nogmaals, nu van wrevel over zijn lompheid.</p>
    <p>‘Och, zoo'n vogeltje op een hoed.... is dat nu zoo erg!’ riep zij schouderophalend. ‘Ik draag
     ze altijd, juist omdat ik ze zoo mooi vind.’</p>
    <p>‘Vrouwen zijn welbeschouwd totaal ontoerekenbare wezens!’ dacht Barthold. ‘Men kan eigenlijk
     niet te toegevend jegens hen zijn.’</p>
    <p>‘Ik dacht dat u me gezegd hadt van vogeltjes te houden...’ herhaalde hij nog eens, weer naar
     de duiven kijkend, en nu met genoegen constateerend, dat de bedrogen echtgenoot, toen de
     minnaar wegvloog, zijn trouweloos wijfje duchtig afstrafte, haar met een vlerk sleepend over
     den grond.</p>
    <p>Een flauwe glimp van hetgeen hij bedoelde, drong plotseling tot haar bewustzijn door.</p>
    <p>‘Als u verkeerd vindt dat ik vogeltjes op mijn hoed draag, doe ik er dit dadelijk af,’ zeide
     zij. En zij rukte er aan met driftige febriele bewegingen, verbrak de draden die het nog
     vasthielden en wierp het schitterend smaragden lijfje in het gras. ‘Ziedaar, ik zal zoo iets
     nooit meer dragen!’</p>
    <p>Nu zag hij haar verrast aan en ontmoette haar oogen, die zij na een snellen blik schuchter
     neersloeg als bevreesd hem er in te laten lezen.</p>
    <p>Hij zag dadelijk weer voor zich. Een stilte volgde.</p>
    <p>‘Ik geloof dat u daar een heldendaad verricht hebt,’ hernam hij eindelijk, ziende naar de
     gehavende ontredderde hoed, die wel een ruïne geleek; ‘en ik dank u daarvoor uit naam van al de
     vermoorde slachtoffers eener zinnelooze mode. Kost het u veel dien opschik thans te
     missen?’</p>
    <p>Hij vroeg dit met een zekere nieuwsgierigheid, zooals hij de sensaties en gedachten van een
     of ander vreemd insect zou hebben willen nagaan.</p>
    <p>‘Neen, ik vind het prettig iets te doen wat in uw oogen goed is.’</p>
    <p>Hij schrikte, zag haar weder aan, maar zij keek voor zich, haar puntig verlakt schoentje
     borend in het kiezel.</p>
    <p>‘Ik dacht dat u zelve hadt ingezien, hoe grof barbaarsch een mode is die voorschrijft lijkjes
     als versiersels te dragen. Het doet me denken aan die Noord-Amerikaansche volksstammen, die
     zich met de scalpen van hun vijanden omhangen. Staat dat niet precies gelijk?’</p>
    <p>Hij vroeg dit zachtjes, goedig, zooals hij tot een klein kind zou hebben gesproken.</p>
    <p>‘Maar menschen en dieren zijn toch niet gelijk?’ waagde zij eindelijk aan te merken. Een
     oogenblik kwam zij in verzoeking hem in zijn gezicht uit te lachen, zóó bespottelijk vond zij
     hem.</p>
    <p>‘Als u mij gezegd hadt een hekel aan vogeltjes te hebben, zou ik er niet aan gedacht hebben
     mij te verwonderen over uw hoed. Maar u noemde ze uw lievelingen, en u haat katten omdat zij op
     vogels loeren. Denkt u dat het voor een vogeltje eenig verschil maakt of hij in een kattenmaag
     of op uw hoed terecht komt?’</p>
    <p>Zij antwoordde niet, plotseling denkend aan Johan, die zoo aardig en amusant kon zijn, en
     peinzend over haar verschrikkelijk lot, dat haar veroordeelde dezen akeligen zonderling in te
     palmen.</p>
    <p>Hij beschouwde haar stilzwijgen als een bewijs dat zij nu haar inconsequentie begon te peilen
     en hernam na eenige oogenblikken:</p>
    <p>‘Onlangs las ik juist een verhaal van een jongen Engelschen lord die zijn engagement verbrak,
     toen hij hoorde dat zijn bruid al de witte duiven op haar goederen had laten dooden, om er haar
     bruidskleed mee te garneeren. Hij begreep dat een vrouw die tot zoo iets in staat was, alle
     ware beschaving miste. Dàt vindt u toch ook?’</p>
    <p>‘Ja zeker!’ riep zij ditmaal volkomen oprecht. ‘Verbeeld je, die aardige witte duiven
     daarginds allemaal te laten doodmaken voor een japon! Hoe komt iemand op zoo'n gedachte!’</p>
    <p>‘Zie je wel, het hart is goed!’ klonk het in hem met een gevoel van blijdschap. ‘Zij is
     alleen maar totaal buiten staat twee gedachten logisch aan elkaar te hechten.’</p>
    <p>Hij stond op en ging den weggeworpen vogel halen, die daar als groen edelgesteente glinsterde
     in de zon. ‘Zie eens,’ zeide hij bij haar terugkeerend, ‘hoe mooi hij is met dat fijngevormd
     kopje eh dat ivoren snaveltje, dat zeker ook eens zijn hoogste lentelied zal hebben
     uitgejubeld. En te denken dat elk jaar tienduizenden van die gewiekte bloemen in netten en
     strikken den langzamen marteldood sterven om als modeartikel te fungeeren.’ Hij streelde al
     sprekend de prachtige vleugels, en toen, aan een plotselinge opwelling gehoor gevend, kreeg hij
     een tuinschop die tegen den duiventil stond en lichtte daarmede een graszode op.</p>
    <p>‘We zullen hem begraven; dat is het eenige wat we voor hem doen kunnen. Anders komt hij ten
     slotte nog op den hoed van de tuinmansvrouw terecht.’</p>
    <p>En hij legde hem zacht en voorzichtig als een levend ding in de vochtige aarde, deed de
     graszode er weer op en drukte den grond vast.</p>
    <p>Zij vond hem geheel en al ridicuul en keek onwillekeurig met een gevoel van spijt naar haar
     thans zoo onoogelijken hoed.</p>
    <p>Hij zag dien blik en ried ten naastenbij wat er in haar omging, maar het stuitte hem niet.
     Hij voelde alleen nog sterker dan te voren, dat zij den vogel van haar hoed had gerukt, niet
     omdat zij voor eenige verstandelijke redeneering vatbaar was, maar alleen om hem ter wille te
     zijn. En dit gaf hem een sensatie zoo vreemd zoo nieuw, dat hij eenige seconden lang niet meer
     wist wat te zeggen. Intusschen keek hij naar haar, terwijl zij daar zat blootshoofds, met den
     armen hoed op haar schoot, half verlegen, als een kind dat gestraft is en eigenlijk niet recht
     weet waarom. En plotseling verlangde hij niets zoozeer als nogmaals te ontmoeten haar oogen,
     die zij zoo hardnekkig bleef afwenden.</p>
    <p>‘U is immers niet boos op mij om wat ik daareven gezegd heb?’</p>
    <p>Zij schudde zacht en treurig van neen zonder op te zien.</p>
    <p>Maar eindelijk had zij iets in zijn toon gehoord.... juist dat wat zij er in hoopte te
     hooren.</p>
    <p>‘Maar mij spijt het nu, zoo te hebben gesproken.’</p>
    <p>En op het oogenblik dat hij dit zeide, dacht hij aan Robert. Wat zou die hem belachelijk
     hebben gevonden in zijn rol van zedepreeker tegenover dat beeldschoone schepseltje. En zou hij
     geen gelijk hebben gehad? Tezelfdertijd betrapte hij zich op allerlei krankzinnige invallen en
     wenschen.</p>
    <p>‘Vergeef het mij....’ hernam hij met steeds onvaster stem. ‘Ik bedoelde het eigenlijk zoo
     anders dan ik het gezegd heb.’</p>
    <p>‘Ik heb u niets te vergeven,’ sprak zij langzaam opziende, als ketenend eenige seconden zijn
     blik aan den haren. ‘Ik ben u dankbaar voor.... uw belangstelling. Ik zou alles willen doen om
     u een betere opinie van mij te geven dan u schijnt te hebben.’</p>
    <p>Met deze woorden wendde zij eensklaps schuw de oogen af, als ware haar iets ontsnapt wat zij
     volstrekt niet had willen zeggen, en stond nu in haastige verwarring overeind, zeggend dat zij
     weg moest, dat Baby haar wachtte.... en in het volgende oogenblik was zij verdwenen, terwijl
     Barthold met een kloppend hoofd en suizende geluiden in de ooren staarde naar de duiven zonder
     ze te zien. Want hij zag alleen die oogen met hun bruingouden tintelingen, die in hem waren
     gedrongen als hadden zij de macht vuur te storten in zijn aderen. En weder hoorde hij haar
     zeggen: ‘Ik zou alles willen doen om u een betere opinie van mij te geven dan u schijnt te
     hebben.’</p>
    <p>Hij herhaalde ze bij zichzelven telkens en telkens weer, zooals men een mooie pas gehoorde
     melodie herhaalt die men vreest te zullen vergeten.</p>
    <p>En het was Carla die dit gezegd had - Carla.... die vluchtige droom uit zijn kinderjaren -
     dezelfde Carla en toch een andere.... duizendmaal verleidelijker dan vroeger, thans onder hare
     nieuwe gedaante.</p>
    <p>Mijn God! wat moest hij ruw en lomp tegen haar geweest zijn, om haar <hi rend="it">die</hi>
     woorden zóó te hebben doen uitspreken, met die trillende onzekere stem als hadde zij kunnen
     schreien. Ruw en lomp tegen haar, die toch al zoo ongelukkig was, wie niemand ooit genoeg kon
     ontzien in hare afhankelijke positie!</p>
    <p>Welk een heerlijke zachtheid in haar - een zachtheid in harmonie met heel de brooze teerheid
     van haar wezen!</p>
    <p>En hoe mooi was geweest die spontane opwelling waarin zij den vogel van haar hoed had gerukt!
     Het was eigenlijk iets geweest.... iets aanbiddelijks, om voor te knielen! Wie weet welke
     schatten in die vrouwenziel diep verborgen lagen - schatten die niemand zich de moeite gaf op
     te delven!</p>
    <p>Als hij haar nu maar niet gekwetst had door zijn ruwheid en haar voor altijd had afgeschrikt
     van alle openhartigheid, van elke uiting van sympathie!</p>
    <p>Die gedachte begon hem opeens zoo hevig te kwellen, dat hij opstond en heen en weder ging
     loopen, overal rondziende, hopende haar nog hier of daar in den tuin te ontdekken om haar
     nogmaals zijn verontschuldigingen aan te bieden. Maar hij zag haar nergens; en toen sloeg hij
     het eenzaamste gedeelte van het park in, om met zichzelven te overleggen hoe hij den eersten
     keer dat hij haar alleen kon spreken, het gebeurde goed zou maken.</p>
   </div>
   <div type="chapter">
    <head><hi rend="it">[XX]</hi></head>
    <p>Maar die gelegenheid deed zich niet voor. Zij ontweek hem, zooals hij al spoedig bemerkte,
     stelselmatig. Ook in liet bijzijn van anderen sprak zij niet meer tegen hem als voorheen. Zij
     was over het geheel stiller geworden, meer ingetrokken. Het was alsof haar iets ternederdrukte
     wat zij anderen niet wilde laten bemerken. Vriendelijk en voorkomend was zij als altijd,
     vriendelijk tegen Baby, tegen Alida Molten vooral - voor wie zij een bepaalde genegenheid
     scheen te hebben opgevat -, maar een stellige réserve kenmerkte hare houding tegenover
     Barthold, een réserve welke hem te meer moest treffen na de wijze waarop zij vroeger met hem
     was omgegaan. ‘Ik dacht het wel, ik heb haar hevig gefroisseerd!’ zeide hij bij zichzelven. En
     dit hinderde hem geweldig, meer nog dan hij geneigd was zich te bekennen. Toch wilde hij niet
     in tegenwoordigheid van anderen op het gebeurde in den moestuin terugkomen.</p>
    <p>Er waren een paar kennisjes van Baby op Rustoord gelogeerd.... de meisjes Warna - de twee
     jongsten van zes zusters - erg druk en vroolijk en lacherig, waarmede hij wel eens gekheid
     maakte of tennis speelde, als de beleefdheid het vorderde, maar die hij tamelijk vervelend en
     aanstellerig vond, ze in stilte vergelijkend bij Carla, zoo kalm en gereserveerd. En allen
     droegen zij vogeltjes op hun hoeden.... Alida zelfs drie naast elkaar. Het geleek wel een
     kerkhof, vond hij. Het was hem een walg, maar tegen haar of die andere meisjes zou hij nooit
     iets er van zeggen. Voor zijn aanstaande schoonzuster had hij niet veel sympathie. Hij vond
     haar zoo groot en zoo grof en zoo zwart, en bovendien hinderde hem haar blinde adoratie voor
     Johan, aangaande wiens karakter hij zich bezwaarlijk illusiën kon maken. Johan zoowel als
     hijzelf waren zich bewust dat de afstand tusschen hen steeds grooter werd, en namen dus zoo
     weinig mogelijk notitie van elkander. In menig opzicht kon hij vrede hebben met Johan's
     huwelijk. Een zacht, liefelijk, hem sympathiek wezen zich te zien hechten aan eene natuur als
     de zijne zou hem gerevolteerd hebben. Te denken bijvoorbeeld dat een vrouw als Carla Johan
     hadde liefgehad, dat eene vrouw als zij zich hadde te pletter kunnen stooten tegen het koude
     marmer van zijn egoïsme! Haar frêle blondheid was voor hem het symbool van haar innerlijk
     wezen. Meer en meer ging hij haar bewonderen. Alles aan haar bekoorde hem. Zelfs het zwart dat
     zij altijd droeg, kon in zijn oogen niet met de schoonste tinten wedijveren. Alles wat niet
     zwart was, begon hij leelijk en smakeloos te vinden. De fijne doorzichtige kanten plooiden zich
     in gewillige lenigheid om haar, als begrijpend het genot die liefelijke gestalte te mogen
     omvatten. En het liefelijkst van alles wat aan haar was, vond hij het eenvoudige hoedje dat zij
     nu altijd droeg - dienzelfden zwarten stroohoed voor hem onvergetelijk en die nu prijkte met
     een tuiltje veldbloemen. Want alleen op haar hoeden droeg zij meestal iets gekleurds, omdat zij
     wilde toonen niet in den rouw te zijn, maar uit verkiezing altijd zwart te dragen. Het was hem
     alsof die hoed een geheimen band vormde tusschen haar en hem - een band die, hoewel voor allen
     onzichtbaar, meer beteekende dan alle zichtbare verwijdering.</p>
    <p>Op een warmen namiddag waren zij allen te zamen in het park aan het tennissen, toen
     plotselieg een regenbui hen overviel. Bij de eerste droppels had Carla haastig haar hoed
     afgezet, blijkbaar haar best doende hem tegen den regen te beveiligen. En Baby, die juist bezig
     was te demonstreeren, dat een ronde hoed, als hij een beetje groot was, best voor parapluie kon
     dienen, plaagde haar, vragend of zij misschien bang was ‘dien mooien hoed’ door den regen te
     laten bederven.</p>
    <p>‘Die hoed is voor mij de mooiste dien ik bezit,’ zeide Carla op zachten ingehouden toon, maar
     Barthold die vlak bij haar stond, hoorde het, en een gedachte flitste hem door de hersens, welk
     het bloed in onstuimige golven naar zijn gelaat drong. Hij bleef echter doorspelen alsof hij
     niets gehoord had, maar zijn émotie was zoo fel, dat hij - anders een geoefend speler - nu
     elken slag miste. Tot zijn verademing gingen de aanvankelijke droppels plotseling in een waren
     gietregen over, zoodat de jonge meisjes, al gierend uit elkaar stuivend, onder een lachend
     gegil het groote grasperk over naar huis renden.</p>
    <p>Ook Johan was gevlucht, en Barthold bleef dus in minder dan geen tijd alleen over. Goddank,
     die bui vond hij een uitkomst, want doorspelen was hem onmogelijk. Zonder zich in het minst om
     den slagregen te bekommeren, er nauwelijks op lettend, sloeg hij een dicht begroeid pad in,
     volgend zijn kronkelingen geheel doelloos, zonder zelfs te weten waar hij heen wilde, en kwam
     zoo aan de achterzijde van het buiten, waar een groote rustieke koepel van gevlochten
     eikentakken de uiterste grens der bezitting vormde, daar waar een smalle greppel haar scheidde
     van het naburig landgoed.</p>
    <p>De koepel was eenige trappen hoog, en hij ging er binnen, werktuigelijk luisterend naar het
     kletteren van den regen - een kletteren dat na eenige minuten allengs trager werd en toen
     ophield. En even abrupt als de zon daareven was schuilgegaan, kwam zij nu weder te voorschijn,
     scheurend de wolken en begroet door een schel gejubel uit duizend vogelenkelen in de hooge
     boomtoppen.</p>
    <p>Barthold lag over de balustrade geleund.... het hem omringende in zich opnemend met eene hem
     zelf vreemd voorkomende intensiteit van sensaties. Het was alsof het perceptie-vermogen zijner
     zintuigen verdubbeld was en hij de dingen om hem heen zag en hoorde en voelde als nooit te
     voren.</p>
    <p>Door een éclaircie van het geboomte zag hij rechts de Zandvoortsche duinen als versteende
     zeegolven badend in den terugkeerenden gloed, die naarmate het wolkenfloers zich opende, streek
     over de aarde als de zonnevleugelen van een reuzenvogel. En ook in zijn binnenste gloeide er
     iets van al dat wereldlicht rondom.</p>
    <p>Wat was er toch veel te genieten en te bewonderen op aarde! Elk blaadje, elk grassprietje
     scheen te glinsteren van levenszaligheid, en ook in zijn eigen aderen tintelde een
     bestaanswellust, een blijheid van te zijn, als nooit te voren. Waarom kon de mensch niet leven
     bij het oogenblik, genietend de zuivere weelde van zinnen-impressies? De eeuwig-denkende,
     eeuwig-vragende en zoekende mensch was eigenlijk blind en doof voor de bekoring van het leven
     als leven - het genot van het ademen, het zich bewegen, het zien naar mooiheid, het luisteren
     naar klanken, het voelen van de streelingen van een koeltje. Dàt was het eigenlijk leven door
     de natuur geschonken. Zoo leefden de myriaden zichtbare en onzichtbare schepselen om hem heen
     en zoo moest ook de mensch leeren leven, meer naar buiten, meer ontvankelijk voor de wereld der
     zintuigen, minder zich opsluitend in de wereld der gedachte. Het was hem op eenmaal alsof hij
     dat voortaan zou kunnen, alsof er een nieuw een ander levensgevoel in hem ontwaakte, een gevoel
     waarvoor hij dankbaar was als voor een gave welke hij tot dusverre gemist had, doch nu kon
     grijpen en behouden voor altijd.</p>
    <p>Hoe lang hij daar lag te staren naar alles, naar het bewegelijk luchtenspel, naar de blonde
     duinenreeks waarover nog altijd wolken-schaduwen streken, hij wist het niet. Het was
     langzamerhand stil geworden rondom, alleen de wind suizelde nu en dan in de boomkruinen, en in
     die stilte hoorde hij een nieuw geluid, een geritsel.... Kon het een voetstap wezen? Hij keerde
     zich om.... en ziende <hi rend="it">wie</hi> daar naderde, wist hij op eenmaal wat hem het
     laatste uur bezield had. Zij echter zag hem blijkbaar niet en kwam de koepel in en stond nu
     tegenover hem alléén.... hem aanstarend met verschrikte oogen.</p>
    <p>‘Is <hi rend="it">u</hi> hier?’....</p>
    <p>Hij zag haar schuw terugdeinzen, hare versnelde ademhaling, en er ging iets in hem om, wat
     hij onmogelijk onder woorden had kunnen brengen.</p>
    <p>Hij wilde intusschen iets zeggen, iets gewoons en alledaags, maar kon niet. Wel had hij, hare
     terugwaartsche beweging ziende, zich zoo geplaatst dat zij niet weg kon.</p>
    <p>‘Ik dacht niet dat <hi rend="it">u</hi> hier was....’ herhaalde zij nogmaals in pijnlijke
     verwarring.</p>
    <p>‘Kom even hier zitten.... even maar, het is hier zoo mooi!’ Al sprekend vond hij zijn eigen
     geluid vreemd, heelemaal niet te herkennen.</p>
    <p>Neen, zitten wilde zij niet. Zij moest dadelijk weg.</p>
    <p>‘Dus nog altijd boos op me?’ vroeg hij, zich vóór den ingang plaatsend.</p>
    <p>‘Ik.... boos?’ sprak zij zacht, en zweeg toen, turend naar de duinen. Daarop, na een pauze,
     schudde zij zwijgend van neen, en trachtte langs hem heen weg te komen, maar op besliste wijze
     versperde hij haar den weg.</p>
    <p>‘Ik laat u niet gaan.... Gij spreekt geen woord meer tegen mij sedert dien morgen, toen ik u
     zoo griefde. Het schijnt wel een soort van doodverklaring. Is er dan niets, niets wat ik doen
     kan om vergiffenis te krijgen?’</p>
    <p>Al sprekend, was hij zich bewust zoo onoprecht mogelijk te zijn, want de houding van haar,
     die in bevende ontroering voor hem stond, teekende alles behalve rancune en
     haatdragendheid.</p>
    <p>‘Ge vergist u....’ sprak zij op gedempten toon, ‘ik heb u niets te vergeven. Maar ik weet....
     ik voel dat.... O neen, zoo kan het niet langer!’ barstte zij eensklaps uit. ‘Ik ga weg van
     hier, langer blijven is onmogelijk! Ik moet weg, ik....’</p>
    <p>En plotseling zichzelve in de rede vallend, vouwde zij de handen smeekend:</p>
    <p>‘Meneer Meryan, laat mij door.... ik bid er u om - ik <hi rend="it">wil</hi> het!’</p>
    <p>‘Weg van hier?’ herhaalde hij verbijsterd. ‘Weg.... waarom dan toch?’</p>
    <p>Geen antwoord.</p>
    <p>‘Maar wil u mij dan radeloos maken? Gij moogt niet weg.... dat wil <hi rend="it">ik</hi> niet
     Is dat alles uit haat tegen mij?’</p>
    <p>Nu sloeg zij de oogen op en zag hem strak aan.</p>
    <p>‘Gij moogt me zoo'n vraag niet doen,’ zeide zij langzaam, en daarna met nadruk:</p>
    <p>‘Ja, ik haat u, dàt is het!’</p>
    <p>Hij greep haar handen met hevigheid.</p>
    <p>‘Wat wil je daarmêe zeggen? Carla.... Carla!’</p>
    <p>Maar zij rukte zich los en liet zich op de bank vallen, het gelaat met beide handen
     bedekkend.</p>
    <p>‘O! hoe kunt gij zoo zijn! Laat mij toch gaan! Het mag immers toch nooit zijn.... nooit!’</p>
    <p>‘Wat mag niet zijn!’ vroeg hij hartstochtelijk. En geheel buiten zichzelven, deed hij iets
     wat hij enkele weken te voren in elken man waanzin zou hebben geacht. Hij knielde op den grond
     en kuste de kanten van haar kleed waaruit een zachte fijne geur hem tegenstroomde, een geur die
     hij reeds kende, die haar altijd omgaf, en die hem nu bedwelmend naar het hoofd steeg.</p>
    <p>‘Zeg me toch wat niet mag zijn. Alles mag immers! O! Carla, ga niet heen! Spreek dan
     toch!’</p>
    <p>Hij trok een harer handen van haar gelaat weg, en de warme ronde blanke arm, heemschemerend
     door de zwarte kant, lag nu lijdzaam en gewillig in zijn beide handen. Heelemaal krankzinnig
     nu, drukte hij er zijn gezicht tegen en zijn voorhoofd en zijn lippen, hemel en aarde
     vergetend, tot haar stem hem tot bezinning riep.</p>
    <p>‘Het is beter dat ik van hier ga.... je bent te rijk.... ik ben te arm. Ik zou nooit je vrouw
     willen worden.’</p>
    <p>‘Rijk.... arm.... wat is dat?’ vroeg hij diep ademend. ‘Is het dàt, wat niet mag
     zijn?....’</p>
    <p>Toen hij bij die vraag opzag, staarde zij in zijn gelaat vol passie, in oogen uit welker
     donkere diepten een gloed lichtte, welke haar bewees hoe volkomen haar overwinning was.</p>
    <p>‘Laten wij ernstig en kalm zijn!’ sprak zij overredend, haar arm, waar op nieuw zijn gloeiend
     gelaat tegen rustte, uit zijn greep bevrijdend. En met zachten dwang deed zij hem opstaan en
     naast haar zitten. ‘Luister, laten wij vergeten deze oogenblikken. Ik heb me door mijn gevoel
     laten meesleepen.... dat was niet goed. Juist dàt vreesde ik boven alles en daarom vermeed ik
     je. Met een doodarm meisje als ik ben trouwen, kan tòch niet. Je vader zou er zich natuurlijk
     tegen verzetten.’</p>
    <p>‘Carla, ga zoo niet voort. Het is een ontheiliging zulke dingen zelfs te <hi rend="it"
      >denken</hi>!’</p>
    <p>Hij stond op in vreemde verwarring, als willende iets ontvluchten nu, en ging een eind verder
     tegen de balustrade aanleunen, naar haar ziende als ware zij een droom, een visioen, als zag
     hij haar nu pas voor het eerst.</p>
    <p>‘Carla.... het is me alles zoo vreemd. Ik begrijp het niet. Weet je het wel zeker dat je iets
     voelt voor mij. Houden van <hi rend="it">mij</hi>.... kan dat wezen? Ik ben leelijk, ik weet
     het, en ik ben lomp en onhandig en preekerig en vervelend voor mijzelf en anderen. En dan een
     vrouw als jij bent liefde voor mij voelen!... Is het geen zelfbedrog van je? Weet je het wel
     zeker?’</p>
    <p>Zij bleef stil zitten, hem lang en onderzoekend aanziende met haar goudbruine oogen, zoo
     veranderlijk en mysterievol onder de donkere schaduw der wimpers. Toen wendde zij ze langzaam
     af en stond op.</p>
    <p>‘Neen, je hebt gelijk. Blijf altijd zoo denken.’</p>
    <p>Zij ging naar de trap, doch hij schoot toe en hield haar tegen.</p>
    <p>‘Neen, ik heb je niet lief.... je hebt volkomen gelijk,’ zeide zij worstelend. ‘Laat mij
     door!’</p>
    <p>Tranen verstikten haar stem. Fluisterend bracht zij de woorden uit.</p>
    <p>‘Neen, nu je het zóó zegt, geloof ik je niet en blijf je hier. En toch.... wat is het vreemd.
     Ik dacht niet dat ooit iemand van <hi rend="it">mij</hi> zou kunnen houden!’</p>
    <p>‘Waarom dacht je dat?’ vroeg zij met een blik en een glimlach wel geschikt zijn ongeloof aan
     het wankelen te brengen.</p>
    <p>‘Omdat.... omdat.... och, ik weet het niet, ik kan niet meer denken en weet niet meer wat ik
     zeg!’ Hij sloeg den arm om haar heen en de lippen die hij zocht, wendden zich niet af.</p>
    <p>Plotseling wikkelde zij zich los en stootte hem van zich af.</p>
    <p>‘Hoe <hi rend="it">kan</hi> ik zoo zwak wezen. Want al houd ik van je meer dan alles, trouwen
     wil ik je toch nooit!’</p>
    <p>‘Begin je daar nu weer over? Carla, hoe kunnen dergelijke ideeën bij je opkomen? Dàt begrijp
     ik niet.’</p>
    <p>Zij zag hem nogmaals diep in de oogen, die zoo naïef oprecht, met pijnlijke verwondering haar
     aanstaarden; en op dit oogenblik, waarin zij de volheid harer macht over hem besefte, hield zij
     bijna van hem.</p>
    <p>‘Die gedachten zullen bij anderen opkomen. Je vader hoopt natuurlijk dat je een goede partij
     zult doen en....’</p>
    <p>‘Mijn vader....’ viel hij in. ‘Gij kent hem niet als je dat denkt. Hij berekent nooit lage
     dingen; hij is zoo goed, zoo supérieur in elk opzicht!’</p>
    <p>Een vraag brandde haar op de lippen naar welker beantwoording zij nog altijd rusteloos zocht.
     Een oogenblik aarzelde zij.... maar de verzoeking was haar te sterk!</p>
    <p>‘En Johan dan!.... die mariage de raison met.... een leelijk meisje, zal toch wel zijn werk
     zijn!’</p>
    <p>‘Dat huwelijk is Johan's eigen werk. Mijn vader staat daar geheel buiten, wees er verzekerd
     van.’</p>
    <p>Barthold sprak op zoo stelligen toon, dat hij haar dadelijk overtuigde.</p>
    <p>Zij sloot onwillekeurig de oogen. Gloeiende wraakgedachten doortintelden haar weder. Maar zij
     dwong zichzelve tot het tegenwoordige terug te keeren; en met dezelfde geslepenheid die zij tot
     dusverre aan den dag had gelegd, wist zij zich langzamerhand, doch niet dan na lang
     tegenworstelen, het plechtige jawoord te laten afdwingen. Maar zij stelde de voorwaarde van
     stipte geheimhouding totdat zijn studiën verder gevorderd zouden zijn. En daar zij alles van te
     voren overlegd en berekend had en hij nauwelijks wist wat er met hem gebeurde, viel het haar
     niet moeielijk hem alles te laten beloven wat zij wilde, wist zij de meest klemmende argumenten
     bij te brengen om hem te overtuigen, dat het dringend noodzakelijk was hun verhouding voor een
     ieder te verbergen.</p>
    <p>Hoewel het meer met hare onmiddellijke belangen strookte openlijk de verloofde van den zoon
     des huizes te wezen, vreesde zij tegenwerking, vreesde zij van de zijde zijner ouders een
     stellig verbod en tal van invloeden, die op Barthold's ‘jongensachtige zwakheid,’ zooals zij
     het noemde, zouden kunnen inwerken. Veel beter was het dus eerst zijn meerderjarigheid af te
     wachten. Hij was nu twintig. Drie jaar was nog wel een lange tijd, maar met de laatste
     troefkaart die zij nog in handen had, wilde zij voorzichtig zijn, niet door te groote
     voortvarendheid de toekomst in gevaar brengen.</p>
    <p>Ook begreep zij het voor zijn aard prikkelende van een geheimen band, die zou binden zonder
     hem de zekerheid te schenken van haar bezit.</p>
    <p>Toen zij eindelijk na tal van teedere beloften en afspraken van verdere geheime samenkomsten
     de koepel verliet, speelde een zegevierende glimlach haar om de lippen, had zij het bewustzijn
     haar namiddag goed te hebben besteed.</p>
    <p>Zou dan toch eindelijk die verschrikkelijke angst voor de toekomst van haar zijn afgewenteld?
     Zou zij zich eindelijk weer de gelijke kunnen gaan achten van vrouwen, die haar nu met een
     zekere achteloosheid durfden bejegenen ondanks den voet van gelijkheid waarop de Meryans haar
     plaatsten? Zou zij eindelijk weer kunnen genieten de weelde waaraan zij behoefte had en
     bezitten de voorrechten van jeugd en schoonheid als voorheen, zonder zich af te vragen wat er
     van haar worden zou later, als Baby trouwde of haar vriendin kwam te sterven en zij zelve oud
     en leelijk werd?</p>
    <p>‘Kind, kind, wat denk je altijd vooruit!’ had mevrouw Corduroy wel eens tegen haar gezegd.
     ‘Als men jong en mooi is, kan de fortuin elken dag aan de deur komen kloppen.’</p>
    <p>Jawel, mevrouw Corduroy had mooi spreken! Hoeveel decepties had zij nu al gehad! Aan die
     fraaie voorspellingen in de lucht had men niets.</p>
    <p>Wat was die jongen vreemd en zonderling in alles, peinsde zij, met snelle schreden huiswaarts
     gaande, want nu paskwam de hoofdpersoon in haar plan haar weer in de gedachten. Over het geheel
     viel hij haar erg mee, want hij bleek zeer hartstochtelijk te zijn.... en dus zou zij hem later
     om den vinger kunnen winden, en in het tegenwoordige was zij dubbel zeker van hem!</p>
    <p>Bijna kalm bleef zij, toen, dichter bij huis komende, zij Johan en Alida, elkaar teeder
     omstrengeld houdend, een derlanen zag inslaan.</p>
    <p>‘Jij hebt een man veroverd alleen door je geld!’ dacht zij, Alida naoogend met een besef van
     eigen meerderheid; ‘en ik doe hetzelfde zonder geld. En denk je nu werkelijk dat hij iets om je
     geeft! Bah! wat een comediespel! En wat zal hij gauw anders worden als hij eenmaal je fortuin
     heeft! En ik.... ik zal, hoewel arm, à deux genoux geadoreerd worden. Ik zal mijn man voor mijn
     voeten laten kruipen als ik er lust in heb. Zal jij dat ook kunnen?’</p>
    <p>En met een verachtelijk schouderophalen en haat in de oogen keek zij hare mededingster nog
     eens na en ging het huis in.</p>
    <p>Inmiddels gingen de verloofden voetje voor voetje verder. Ook zij hadden op eenigen afstand
     Carla zien wandelen, even als zij hen. En nu welde er plotseling bij Alida een vraag op.... een
     vraag die zij menigmaal had willen, maar niet durven uitspreken.</p>
    <p>‘Zeg me eens oprecht, Jo.... heb je niet wel eens 'n oogenblik ernstig aan Carla gedacht?’
     vroeg zij plotseling te midden van een gesprek over andere dingen.</p>
    <p>‘Ik.... aan Carla? Hoe kom je dááraan, lieveling? Omdat ik wel eens met haar musiceerde?’</p>
    <p>‘En omdat zij heel mooi is!’</p>
    <p>‘Mooi!’ zeide hij aarzelend. ‘Ja, ze ziet er niet kwaad uit. Maar <hi rend="it">mijn</hi>
     mooi is het niet. Die fade blondines zeggen mij niets, dat weet je immers wel!’</p>
    <p>Zij zag hem aan, stralend. ‘Hoe goed dat zij het hem maar eens ronduit had gevraagd!’ dacht
     zij. Het was heerlijk teweten dat zij zich dit vroeger allemaal verbeeld had.</p>
   </div>
   <div type="chapter">
    <head><hi rend="it">[XXI]</hi></head>
    <p>‘Je hebt gelijk gehad!’ schreef Barthold aan zijn vriend Kant, na eenige dagen te hebben
     doorgebracht met hetgeen hem nog zoo onwezenlijk scheen tot realiteit te verwerken. ‘Je hebt
     geraden wat mij ontbrak en wat mij moest drijven tot ernstig werk. De spoorslag is er thans. Ik
     ben deze laatste weken een ander mensch geworden en voel me nu in staat wonderen te verrichten,
     om de vrouw die ik liefheb openlijk de mijne te kunnen noemen. Want het moet voorloopig nog een
     diep geheim blijven voor iedereen, in de eerste plaats voor mijn ouders. <hi rend="it">Zij</hi>
     eischte dit omdat ik nog zoo jong ben en geheel afhankelijk, ofschoon haar eigen positie niet
     gelukkig is, en een openlijk engagement aan die positie veel zou kunnen verbeteren. Hieruit
     alleen zie je reeds al het mooie wat in haar is. Zij bezit de heerlijke hoedanigheden die
     Shakespeare in zijn Desdemona gelegd heeft - een schepping die ik vroeger zwak vond voordat ik
      <hi rend="it">haar</hi> kende. Zij is in den waren zin des woords een nieuwe levende
     incarnatie van zijn visie, en daar jij geen Jago en ik geen Othello ben, zal deze Desdemona al
     het subliem vrouwelijke van hare natuur over mij kunnen uitstorten.</p>
    <p>‘Want in haar domineert het zachte, het naïeve. Zij laat zich door den ‘onverbeterlijken
     moralist’, dien je wel kent, berispen, beknorren, terechtwijzen als een engel, mijn oordeel
     volgend, niet omdat zij zelve er over redeneert, maar alleen omdat het <hi rend="it">mijn</hi>
     oordeel is. Denken doet zij weinig maar voelen des te meer. En wat is goddelijker in de vrouw
     dan juist die onberedeneerde gevoelslogica, die zoo vaak het rechte spoor aanwijst, waar wij
     mannen met onze rede de richting soms voorbijzien....’</p>
    <p>Hier hield hij even met schrijven op, las den laatsten volzin over, dacht plotseling aan hun
     gesprek bij de duiventil en bleef aarzelend zitten met de pen in de hand. Wat daar stond,
     klopte eigenlijk niet met de feiten.... maar och, het stond er nu eenmaal, en haar gevoel zou
     op den duur beter geleid kunnen worden. Hij doopte de pen dus weer in de inkt en schreef
     verder:</p>
    <p>‘Van haar uiterlijk zeg ik je maar niets. De smaken verschillen. En wat heeft het uiterlijk
     au fond te beteekenen? Als je erg nieuwsgierig bent, laat ik je haar portret wel eens
     zien.’</p>
    <p>Met een glimlach schreef Barthold zijn brief ten einde. Hij had juist een klein op émail
     geschilderd portretje naast zich liggen, dat haar vader, die alleen terwille van zijn mooie
     verwende Carla de oude weelderige levenswijze had volgehouden, een jaar vóór zijn dood door een
     Belgisch schilder van naam had laten maken. Hij nam het op, keek naar het beeldschoone kopje en
     kuste het, zich Robert's verwondering voorstellend als hij het zien zou.</p>
    <p>Hij herinnerde zich niet ooit tegen hem Carla's naam te hebben genoemd, of over haar komst te
     hebben gesproken. Robert zou zich dus zeker in allerlei gissingen verdiepen. Hij vond het
     aardig hem een beetje te intrigeeren en niet in verdere détails te treden. ‘Wat ik hem van hare
     positie schrijf, zal hem nog doen denken aan een mésalliance,’ dacht hij lachend, ‘misschien
     wel met een boerenmeisje hier uit de omstreken.’</p>
    <p>Ja, hij zou vreemd opzien als hij dien brief kreeg, er niets van begrijpen na al wat zij
     vroeger besproken en beredeneerd hadden! En geen wonder, want hij begreep zichzelf nauwelijks.
     Leefde hij niet de laatste weken als in een droom? Was hij het vroeg hij zich soms, hij,
     Barthold, die in spanning de uren en de minuten zat te tellen die hem scheidden van de
     bijeenkomsten, die zij dagelijks hadden in het verst afgelegen gedeelte van het park, opdat
     geen vreemde oogen hen zouden bespieden! En te denken dat <hi rend="it">zij</hi> Carla was -
     diezelfde Carla die hem vroeger een met angst en verlegenheid vermengden afkeer had ingeboezemd
     tegen alles wat vrouw heette.... en die hem nu hemel en aarde deed vergeten in de uren dat hij
     met haar alleen was!</p>
    <p>Hij leefde dan ook slechts voor die uren. Hij leerde huichelen, dissimuleeren, liegen zelfs
     als het noodig was, om te kunnen beschikken over den tijd dagelijks voor hun rendezvous
     vastgesteld.</p>
    <p>Dit huichelen en onwaar zijn evenwel, vormde de schaduwzijde van zijn geluk. Te moeten
     misleiden zijn vader, die een zoo onvoorwaardelijk vertrouwen in hem stelde, hinderde hem
     voortdurend. Toch deed hij het wijl hij het Carla beloofd had. Bovendien had een kalm nadenken
     over de zaak hem doen inzien, dat een openlijke verloving in het eerste jaar van zijn studiën
     werkelijk een absurditeit zou wezen. Maar des te grooter werd nu ook voor hem de prikkel aan
     het werk te gaan. Nu geen aarzelingen meer, geen zich afvragen: ‘waartoe?’ en ‘waarom?’
     redeneerde hij tegen zichzelven. Carla was de oplossing van al zijn vragen en zoeken! Geen
     onvoldaanheid met het gewoon menschelijk bestaan kon hem nu meer kwellen. Zijn geheele zijn zou
     zich voortaan concentreeren in zijn liefde voor haar. Zij alleen zou aanvullen, idealiseeren,
     poëtiseeren de banale ziellooze nuchterheid van het alledag-leven.</p>
    <p>Toch, ondanks deze en dergelijke bespiegelingen aangaande zijn nieuw gevonden geluk, dacht
     hij nog wel eens terug aan zijn vroegere perplexiteiten: hoe hij gehunkerd had naar een hoogere
     wijding van dit ellendig aardwormen-leven - de wijding van het alléén gevoelde, gedachte,
     gedroomde - de wijding van het Onzienlijke buiten de wereld der verschijnselen. Zou nu die
     wijding, die in oogenblikken van geestelijke extase voorgevoelde hoogheid van het leven - zou
     dit alles nu voor hem te vinden zijn in het wezen der vrouw.... in liefde van en voor
     haar?....</p>
    <p>Ja, hij geloofde het, hij wilde het gelooven. Hij twijfelde er niet aan in de oogenblikken,
     dat Carla's oogen zich tot de zijne ophieven, en Carla's lippen hem deden vergeten alles wat
     niet haar was.</p>
    <p>En dan dacht hij weder aan Robert, aan zijn vele gesprekken met hem, aan diens ergernis over
     zijn zoeken en hongeren naar het onbereikbare.</p>
    <p>‘Wees een idealist als je het niet laten kunt!’ had deze hem eens gezegd, ‘maar zoek je
     ideaal niet in ijdel gedroom, zoek het niet als de orthodoxen, die zich een God scheppen naar
     hun eigen kleine menschelijke illusietjes, buiten de grenzen van dit leven, maar zoek het op de
     aarde zelve in het wezen der dingen, in het bestaande, het met de zintuigen waarneembare. Het
     eenig ideaal van den met rede begiftigden mensch moet zijn <hi rend="it">weten</hi> - althans
     voor zoover wij weten kunnen. En als je nu en dan droomen wilt, welnu, droom dan met onze
     groote dichters, geniet van de zangen en visioenen dier geniale kinderzielen; maar je wilt toch
     niet het leven verdroomen, niet waar? Dus na zoo'n uitstapje in de wolken bind je de vleugels
     weer af, en keer je tot de aarde terug, om mensch te wezen en het leven te nemen zooals het
     is.’</p>
    <p>Het was ook op zijn raad dat hij zich dien winter verdiept had in de werken der groote
     natuurvorschers van deze eeuw, Spencer, Darwin, Häckel, Moleschott, die, volgens zijn zeggen,
     hem voor altijd zouden stalen tegen de ijle hersenschimmen waarmede hij worstelde. En hij had
     aanvankelijk van die lectuur genoten. Staande op den drempel van een voor hem nieuwe wereld,
     had hij bewonderd dat eerste vergezicht hem geopend, en inderdaad op menige kwellende vraag
     antwoord ontvangen. Maar bevredigd had het antwoord hem niet. Na de analyse zocht hij nog
     altijd naar de synthese van die grootsche natuur-openbaringen.</p>
    <p>‘Synthese? Wat synthese!’ had Robert ongeduldig geroepen. ‘Verlang je van de natuurwetenschap
     dat zij de rol vervult van een talentvol kanselredenaar, die, na de goegemeente ademloos op de
     wieken van zijn rhetorica te hebben omhoog geheven, ze weer zachtjes op den grond neerzet en ze
     getroost naar huis zendt? Ben je dan onverbeterlijk? Is het <hi rend="it">weten</hi> alleen
     niet waard, dat men een zeker aantal jaren op deze planeet doorbrengt en heengaat dankbaar voor
     het genotene?’</p>
    <p>‘En zij die niet genoten en niet geweten maar alleen geleden hebben? Wat doe je daarmee?’
     herinnerde hij zich te hebben gevraagd.</p>
    <p>‘Niets, daar bekommer ik me niet om, evenmin als de natuur of de wetenschap er zich om
     bekommert. Zou je mij misschien den heelen aardbol met al zijn wee te dragen willen geven als
     den aartsengel? Dank je! En ik zou het jou ook afraden. Want je helpt er niemand meê,
     integendeel. Het zou je verbazend kwalijk worden genomen, veel meer nog dan men het kwalijk nam
     achttien eeuwen geleden!’</p>
    <p>Vaak kwam dit gesprek met Robert hem in het geheugen, juist nu in de dagen van zijn pas
     gevonden geluk. Want het scheen hem nu minder moeielijk te gevoelen als hij. Hij zou nu
     tenminste niet langer alleen voor zichzelf behoeven te leven. Hij kon nu denken aan haar,
     beschermen haar zwakheid, genieten van het besef dat hij haar eenmaal zou terugschenken al wat
     zij verloren had, ja zelfs haar hooger kon doen stijgen door zijn eigen kracht en inspanning en
     studie, waarvan de weerglans immers op zijn vrouw zou afstralen!</p>
    <p>Dat was een doel waarvoor het waard was te leven.</p>
    <p>Zoo verstreek de eene week na de andere, en brak eindelijk de maand September aan, drenkend
     met hare weelderige herfsttinten het boschrijke Rustoord, welks ruischend gebladerte dezen
     zomer zoo menig gefluisterd liefdewoord had opgevangen, zich zoo veilig-beschermend had
     uitgestrekt over hen die de eenzaamste plekjes zochten.</p>
    <p>Dat niemand der huisgenooten of logeergasten ook slechts het geringste vermoeden had van den
     roman die onder hun oogen zich afspeelde, was te danken aan het dissimulatie-talent van Carla,
     die te dien opzichte van een ware virtuositeit blijken gaf en bovendien nog de tallooze
     onhandigheden en flaters van Barthold had in 't reine te brengen. Soms hinderde hem haar al te
     groote kunstvaardigheid. Maar dan stelde hem weer gerust het besef harer kinderlijkheid en
     verstandelijke ontoerekenbaarheid. Alle gebreken die zij bezat, waren de gebreken harer
     hoedanigheden. Het lenige, zwakke, plooibare, zachtzinnige, harer vrouwelijke natuur was immers
     onvereenigbaar met de zelfbewuste fierheid van den krachtigen mensch.... en nu zou hij van zijn
     arme lieveling willen eischen die deugden welke - hadde zij ze bezeten - de gevolgen waren
     geweest van datgene wat hem in elke vrouw zou hebben tegengestaan!</p>
    <p>Al die echt kinderlijke gebreken wakkerden zijn liefde nog aan. Wat zou hij noodig, ja
     onmisbaar voor haar wezen! Welk een heerlijkheid was voor hem weggelegd, nu hij die volgzame
     natuur kon plooien naar welgevallen, zoodat zij eenmaal zou worden de verdubbeling van zijn ik,
     zijn geestelijke schepping die hij zou aanbidden zooals Pygmalion zijn werk aanbad.</p>
    <p>‘Je hebt nu toch zeker plan hard te gaan studeeren, niet waar, Bart?’ vroeg zijn vader hem
     den avond vóór zijn vertrek naar Delft. Deze had hem het geheele jaar geen enkel verwijt
     gedaan, elke aansporing om te gaan werken vermeden. Dubbel trof hem dus nu de toon waarop die
     vraag gedaan werd. Er lag bezorgdheid in - een bezorgdheid van te teederen, fugitieven aard om
     ze in woorden te uiten, en toch ook iets van het oude onwankelbare vertrouwen in hem, dat van
     kind af het beste in zijn natuur had ten leven gewekt. Zijn eenvoudig ‘ja’ had dan ook weer al
     het plechtige van een belofte. Maar in deze ure, nu hij met zijn vader nog voor het laatst een
     wandeling maakte door de Bloemendaalsche bosschen, kwelde hem met vlijmende scherpte van
     sensatie het bewustzijn, dat er een geheim tusschen hen lag, en dat aan plichtgevoel en
     wilskracht zou worden toegeschreven iets wat welbeschouwd uit zoo geheel anderen bron
     opwelde.</p>
    <p>Zwijgend stapte hij eenigen tijd naast hem voort in de snel invallende schemering. Al
     peinzend over de zonderlinge noodwendigheden des levens, die hem thans dwongen tegen wil en
     dank zijn geheel innerlijk zieleleven te verbergen voor het eenige wezen op aarde dat hij met
     zoo diepe veneratie liefhad, vroeg hij zich af, waarom hij de vele levensproblemen die het
     laatste jaar zich met zoo tergende hardnekkigheid aan hem opdrongen, niet met zijn vader
     besprak zooals bijvoorbeeld met Robert. Hij vond dit een onnatuurlijk verschijnsel.... en toch
     zou het hem ondragelijk zijn geweest het te doen. De mogelijkheid dat zijn vader ook maar één
     dierzelfde argumenten zou te berde brengen, die hij in Bruno egoïstisch noemde, deed hem
     ineenkrimpen. Hij kon lachen over diens spotternijen ten opzichte van zijn
     ‘moraliseer-manieën’, maar juist tegenover zijn vader bereikte de hem aangeboren sensitiviteit
     haar toppunt. De gedachte dat deze zou kunnen loochenen of onderschatten dat wat hij toch diep
     in zijn binnenste voelde gloeien als een heilig mysterieus vuur, vormend, hoewel zonder ooit
     voedsel te ontvangen, dat goddelijk element in zijn bestaan zonder hetwelk hij onmolijk had
     kunnen voortleven - die gedachte hield zijn lippen gesloten. En zoo kreeg het gesprek, na dat
     ééne plechtige ‘ja’, een zeer alledaagsche wending, praatte hij schijnbaar opgewekt over
     allerlei dingen, die hem niet het minste be lang inboezemden - inmiddels zichzelven
     beschuldigend onwaar en onnatuurlijk te zijn, en voor het eerst van zijn leven gedurende deze
     lange avondwandeling tusschen hem en zijn vader voelende gapen een leegte - iets kils en
     vreemds dat hem pijnigde als een wroeging. Want hij betrapte er zich op elke phrase te
     overwegen, ten einde zich niets van zijn eigenlijke gedachten te laten ontglippen.</p>
    <p>‘Dus Baby gaat heelemaal niet naar kostschool?’ kon hij zich niet weerhouden eindelijk te
     vragen, toen het geheel donker begon te worden.</p>
    <p>‘Neen, positief niet. Het gaat immers uitstekend op deze wijze. Zij maakt goede vorderingen,
     vooral in het Fransch.’</p>
    <p>‘Dan zal freule de Martignel nog wel wat bij haar moeten blijven?’</p>
    <p>‘Ja natuurlijk.... en waarom ook niet? Ik voor mij zal haar niet licht wegzenden. Bovendien,
     waar zou het arme meisje beter kunnen zijn dan bij ons, waar zij geheel als een dochter des
     huizes wordt behandeld? Ik vind haar een aangename huisgenoote, en wat me erg meevalt is, dat
     moeder het tegenwoordig zoo goed met haar kan vinden. In den beginne was dat maar zoo, zoo....
     maar dat coquette ding heeft iets over zich, waar zelfs een vrouw op den duur niet tegen
     bestand is.’</p>
    <p>‘Vindt u haar coquet?’ klonk Barthold's vraag.</p>
    <p>‘Of ik haar.........’ Meryan lachte hartelijk. ‘Het zit haar in het bloed. Zij is een geboren
     charmeuse. Heb jij daar nog heelemaal niets van gemerkt?’</p>
    <p>Al glimlachend stapte hij op den straatweg in de duisternis voort. Barthold bleek, ondanks
     zijn onstuimig studentenjaar, toch nog veel van zijn vroegere naïeveteit te hebben behouden,
     dacht hij. Hoe geheel anders was hij zelf op dien leeftijd geweest! Een meisje als Carla zou
     hem dadelijk in ‘lichtelaaie’ hebben gezet. De jongelui van tegenwoordig waren bepaald anders
     georganiseerd dan vroeger! Maar in dit geval was het heel gelukkig, want zoo'n
     jongensverliefdheid midden in zijn studies zou hem heelemaal van de wijs hebben gebracht. En er
     kon toch niets van komen. Barthold moest een geheel ander genre van vrouw hebben dan Carla...
     ook zou zij te oud voor hem wezen.</p>
    <p>Barthold had veiligheidshalve de laatste vraag onbeantwoord gelaten en dadelijk een ander
     onderwerp ter sprakegebracht.</p>
    <p>Dat zijn vader haar coquet noemde, maakte geen bijzonderen indruk op hem, want hij dacht er
     niet aan dat woord in ongunstigen zin op te vatten. Een groote geruststelling schonk het hem te
     weten dat zij voor onbepaalden tijd bij hen zou blijven, en te dien opzichte dus geen
     plotselinge moeielijkheden konden oprijzen.</p>
   </div>
   <div type="chapter">
    <head><hi rend="it">[XXII]</hi></head>
    <p>Begin October gingen de Meryans weder naar Amsterdam, waar weldra een aanvang zou worden
     gemaakt met de toebereidselen voor Johan's huwelijk, dat zeer vroeg in het voorjaar zou worden
     voltrokken.</p>
    <p>Een der grootste huizen op de Heerengracht werd door Alida's vader gekocht en voor het jonge
     paar in gereedheid gebracht. En getuige van de bijna vorstelijke weelde waarmede alles werd
     ingericht, en waarbij vergeleken de Meryans een hoogst eenvoudige levenswijze leidden, getuige
     van de in haar oogen onschatbare voorrechten, welke dat huwelijk aan Johan verzekerde, kwam zij
     er soms toe hem zachter te beoordeelen dan voorheen. Zij, die met hare geheele ziel haakte
     juist naar datgene wat hij zou bezitten en waarmede zij wist dat alles - eer, aanzien, invloed
     en de vele dingen die zij boven alles begeerde - te koopen was, vergaf hem bij oogenblikken
     zijn bezwijken voor de verzoeking. Dat het fortuin van de Meryans in de verste verte niet kon
     opwegen tegen de millioenen door Alida's vader in de koloniën vergaard, dit zag zij thans
     duidelijk in, en zijn daad werd er minder hatelijk door in haar oogen. Maar haar machtelooze
     wrevel keerde zich des te meer tegen Alida. Jaren van haar leven had zij er voor gegeven om nog
     eenmaal, vroeg of laat, de macht te hebben op ‘die dochter van parvenu's’ te wreken al de
     kwellingen, die het zien van dat insolent geluk haar bereidde.</p>
    <p>En Alida stookte de vlam van dien onzichtbaren haat in alle onschuld aan. Niets vond zij zoo
     genotvol en pikant als al het moois wat zij bezat te laten bewonderen door oogen, die zij wist
     dat nooit op dergelijke eigen schatten zouden rusten. Er lag niets boosaardigs in dat genot,
     integendeel. Van haar Indische moeder had zij geërfd een hartstocht voor kleinoodiën en
     juweelen en alles wat slechts schitterde of kleurrijk was en veel geld kostte. Een voorwerp
     scheen haar pas begeerlijk van het oogenblik dat het duur was. Haar begrip van leelijk of mooi
     regelde zich naar den prijs die er voor betaald moest worden. En hoe streelden haar dan de
     uitroepen van bewondering van hen, die dit alles onbereikbaar voor henzelven moesten achten!
     Maar van deze sensatie gaf zij zich geen rekenschap. Zij was in dat alles volkomen naïef. Zij
     vond het heel goedhartig iemand te laten genieten van het zien van dure, kostbare dingen. Eens
     zelfs, in een plotselingen élan, hing zij Carla een prachtigen parelsnoer om den hals:</p>
    <p>‘Kijk, die zouden jou mooi staan met je blanke teint. Het zijn de grootste die op dit
     oogenblik te krijgen zijn. Papa had ze bij een Parijschen juwelier besteld, en deze zeide niet
     te weten hoe hij er aan zou komen De man is eindelijk zelf naar Italië gegaan om ze bij elkaar
     te zoeken. Alleen de Duitsche Keizerin, zegt hij, heeft paarlen van deze grootte. Zij zouden je
     bepaald flatteeren, Carla.’</p>
    <p>Met deze woorden haakte zij den collier los, om ze in het blauw fluweelen foudraal en
     vervolgens in haar juweelkist te sluiten, overtuigd iets heel liefs te hebben gezegd.</p>
    <p>‘Zie eens,’ vervolgde zij lachend, ‘dit foudraal kan er haast niet meer bij. Als ik nóg meer
     krijg - en bij mijn trouwen krijg ik natuurlijk nog veel meer van al mijn ooms en tantes - dan
     moet ik me zoowaar een tweede juweelkist aanschaffen!’</p>
    <p>‘Jammer dat je ze altijd zoo moet opbergen.....’ zeide Carla scherp, en haar stem klonk
     heesch van inwendige drift. ‘Kon je er maar een tentoonstelling van houden!’</p>
    <p>Alida gevoelde niets van de ironie dier opmerking.</p>
    <p>‘Ik kan er een tentoonstelling van houden bij mijn huwelijk. Waarschijnlijk zal mijn geheele
     uitzet - je hebt er geen idee van hoe prachtig dat wordt - en de cadeaux en alles in de zaal
     worden uitgestald voor onze kennissen, begrijp je. Papa vindt dat gek en wil er niet van
     hooren, maar Mama is er bepaald vóór. Och, waarom het niet te doen? Dan hebben anderen er ook
     nog wat aan.’</p>
    <p>‘Ja, je moet het stellig doen,’ zei Carla. ‘De heele stad moet natuurlijk weten dat jij de
     allermooiste juweelen en het allermooiste uitzet hebt.’</p>
    <p>Zij was bijna te ver gegaan want Alida zag haar eensklaps aan. Maar het lieve lachje der
     spreekster stelde haar gerust.</p>
    <p>‘Ja, vind je ook niet? Ik denk ook wel dat Papa eindelijk zal toegeven,’ zeide zij met
     goedige onnoozelheid.</p>
    <p>Bij dergelijke gesprekken was Johan nooit tegenwoordig. Wel verbaasde deze zich eenigszins
     over de vriendschappelijke verstandhouding tusschen zijn verloofde en Carla. Bijna krenkte het
     zijn ijdelheid haar de zaak zoo te zien opnemen als zij sedert dien eersten dag gedaan had.
     Maar enfin, het was zeker de gemakkelijkste oplossing. En hij haalde de schouders op als hij
     terugdacht aan het gesprek met zijn vader, die zulke groote woorden voor niets gebezigd
     had!</p>
    <p>Maar wat was zij toch mooi met dat al! Het was alsof zij elken dag mooier werd! Zoo'n vrouw
     te bezitten! Als zij nog maar wat bij hen bleef, wie weet of dan later....</p>
    <p>‘Ik dacht zeker dat je op Carla verliefd was en niet op Alie!’ had Baby, die soms erg enfant
     terrible kon zijn, eens in het begin zijner verloving tegen hem gezegd. ‘Niet dat het mij
     schelen kan.... ik houd veel van Alie, maar ik dacht niet dat jij iets om haar gaf.’</p>
    <p>‘Verliefd!.... Is dat nu een woord voor kleine kinderen!’ had zijn plagend antwoord
     geklonken. ‘Je mag nog niet eens weten wat dat is! Kom, ga gauw met je pop spelen en zeg geen
     onhebbelijke dingen.’</p>
    <p>‘Zoo, zoo? - Weet je wel dat ik ook geëngageerd kon zijn nu ik zestien ben?’ zeide zij, zich
     in haar volle waardigheid oprichtend. ‘Men trouwt heel dikwijls op zijn zeventiende. Een van de
     Belgische prinsessen is vóór haar zeventiende getrouwd. Carla heeft het me zelf verteld.’</p>
    <p>‘Wezenlijk.... dat wist ik niet. Dan wordt het een ander geval!’ zeide Johan quasi-ernstig,
     ‘dan zullen we voor dit prinsesje ook gauw een prinsje moeten zoeken. Maar willen we nu, om te
     beginnen, met de poppen bruiloftje gaan spelen, zooals vroeger? Dat is hetzelfde alsof het <hi
      rend="it">heusch</hi> gebeurt!’</p>
    <p>‘Akelige plaaggeest!’ zeide Baby boos wordend. ‘Al doe je nu nog zoo mal.... ik <hi rend="it"
      >weet</hi> toch wat ik weet!....’ En zij zette een hoogst gewichtig gezicht.</p>
    <p>‘Wat weet je, klein ding? Zeg nu eens precies al wat je weet en al wat je niet weet,’ zeide
     Johan, onwillekeurig een beetje nieuwsgierig wordend, maar toch zijn plagenden toon volhoudend.
     Hij hield zooveel van zijn mooi zusje als hij van iemand houden kon, maar vond niets zoo
     prettig als haar boos te zien, daar het naïef-kinderlijke in haar dan nog sterker uitkwam,</p>
    <p>Baby was op het punt te zeggen, hoe zij geloofde, dat Carla ook op hem verliefd was geweest,
     maar haar reeds ontwakend vrouwelijk instinkt hield haar terug; en bovendien was zij nu veel te
     boos op hem om iets te zeggen wat hem natuurlijk pleizier zou doen. Want wat was heerlijker dan
     te hooren dat iemand verliefd op je was? - Aldus bij zichzelve redeneerend, sloot zij het
     kleine mondje stijf dicht en zweeg.</p>
    <p>‘Zie je nu wel dat je niets weet!’ hernam Johan, juist op het oogenblik dat zijn moeder
     binnenkwam.</p>
    <p>‘Moesje, is het waar of niet, dat men op zijn zestiende jaar trouwen kan?’ vroeg zij
     dadelijk.</p>
    <p>‘Dat kind droomt van trouwen - weet u dat?’ zeide Johan.</p>
    <p>‘Och kom, gekheid!’ lachte Johanna. ‘Ga liever boven je lessen leeren, Baby.... dat is beter
     dan onzin te praten.’</p>
    <p>Baby ging diep beleedigd de kamer uit.</p>
    <p>‘Zeg, Johan, ik vind dat geen geschikt onderwerp om haar meê te plagen,’ zeide Johanna
     thans.</p>
    <p>‘Ik begon er niet over, moeder, waarlijk niet. Zij is het die haar hoofd al vol schijnt te
     hebben van die dingen.... Kan Carla misschien in dat opzicht een verkeerden invloed hebben? U
     weet, die Fransche meisjes worden zoo geheel anders opgevoed. Het is te hopen, dat zij het kind
     niet met verkeerde praatjes bezighoudt.’</p>
    <p>‘Ik geloof het niet,’ zeide Johanna met haar rustig optimisme; ‘ik heb nooit iets van dien
     aard bemerkt. Het is waarschijnlijk door jou en Alie dat zij nu met die zaken vervuld is. Zij
     ziet jelui altijd samen, moet je denken! Later gaat dat wel weer over.’</p>
    <p>Johan schudde bedenkelijk het hoofd. Meer en meer begon de algemeene ingenomenheid der
     huisgenooten met Carla hem te vervelen. Hij maakte zich dus nu deze ongezochte gelegenheid ten
     nutte om zaden van argwaan in het gemoed zijner moeder uit te strooien. Maar dit bleek weldra
     vergeefsche moeite. Nu deze op den langen duur aan de nieuwe huisgenoote was gewoon geraakt, en
     Carla, dank zij ontelbare attenties en voorkomendheden, haar onmisbaar was geworden, neigde
     haar optimistische en conservatieve natuur tot het behoud van het bestaande en vond zij alles
     goed zooals het was.</p>
    <p>En Johan, dit bemerkend, liet het onderwerp varen. Welbeschouwd stond het hem zelf niet heel
     klaar voor den geest wat hem, met betrekking tot Carla, eigenlijk het aangenaamst zou zijn
     geweest. Nu eens koesterde hij allerlei vage illusiën voor de toekomst; dan weder zou hij er
     heel wat voor over hebben gehad haar onmiddellijk en voor goed uit zijn horizont te zien
     verdwijnen. Deze stemmingsgolvingen hingen grootendeels af van hare houding jegens hem. Hij, de
     aanstaande echtgenoot van Alida Molten, betrapte zich nu en dan op de vraag, of zij het ook was
     die met hem had gespeeld, in plaats van hij met haar. En die vraag zich te stellen deed hem
     niet aangenaam aan. Een zoo eigenaardig zegevierend lachje kon haar in den laatsten tijd soms
     om de lippen spelen, als Alie, in aller tegenwoordigheid, zich zoo buitengewoon teeder jegens
     hem betoonde. En dat lachje kon hem soms geweldig prikkelen. Dan kon hij plotseling met een
     zekere ruwheid van zijn bruid weggaan en den geheelen avond in 't oogvallend koel jegens haar
     worden. En ware het in zijn macht geweest, zoo had hij Carla in dergelijke oogenblikken met
     genot kunnen zien wegzenden als een dienstbode, dan kwamen allerlei gevoelens van wrevel bij
     hem op, althans voor zoover die vat op hem konden hebben. Want de hem aangeboren traagheid van
     voelen behield meestal de overhand.</p>
    <p>Dientengevolge gaf hij zich ook niet de moeite een bepaalden oorlog te beginnen of
     systematisch haar prestige te ondermijnen. Veel gemakkelijker vond hij het de zaken hun
     natuurlijken loop te laten gaan.</p>
   </div>
   <div type="chapter">
    <head><hi rend="it">[XXIII]</hi></head>
    <p>Barthold was naar Delft teruggekeerd, en tot veler verbazing vertoonde hij zich daar onder
     een geheel ander aspect dan het vorig jaar. Vermijdend den kring zijner vroegere medestudenten,
     die hunne levenswijze van den afgeloopen winter getrouw bleven, sloot hij zich thans meer bij
     de ernstig studeerende groepen aan, leerde hij daaronder kennen individualiteiten, wier bestaan
     hij tot dusverre niet vermoed had, figuren die, hetzij afstootend of aantrekkend op hem
     werkend, hem weer nieuwe indrukken gaven, welke hij vaak met Robert besprak. Want zijn
     vriendschap voor dezen verflauwde geen oogenblik. Bovendien kon hij met hem over Carla spreken.
     Zonder die veiligheidsklep voor zijn gevoel had hij, bij zijn wekelijksche reizen naar
     Amsterdam, het geheim wellicht niet zoo zorgvuldig voor een ieder kunnen verbergen.</p>
    <p>Volop had hij genoten van Roberts ongeveinsde bewonring bij het zien van haar portret.</p>
    <p>‘Sapperloot, kerel! maar dat is een schoonheid!’ had hij uitgeroepen en daarop met naïeve
     verbazing zijn vriend aangestaard, als zoekend op het ernstig droomerig jongensgelaat tegenover
     hem de verklaring van een onoplosbaar raadsel.</p>
    <p>‘En zij heeft iets over zich, iets.... vreemds, magnetisch, sfinxachtigs, zou ik haast
     zeggen. Met dat roodgouden haar en die zonderlinge donkere oogen. Zeg eens, jij hier, je houdt
     me voor den gek.... of wel de schilder heeft brutaalgeflatteerd. Zulk haar heeft men niet in
     ons kikkerland. Goede hemel! als de eerzame Spaarne-stad meer dergelijke sirenen binnen hare
     muren herbergt, ga ik er morgen aan den dag heen. En welke schilder kan dat portret hebben
     gemaakt? Geen der onzen. Het heeft eerder iets van de wijze van doen van Benjamin Constant in
     zijn vrouwenportretten. Is dit nu werkelijk je aanstaande of is het een fantasie-kopje?’</p>
    <p>‘Wie weet.... waarschijnlijk wel. Het zou anders al te onmogelijk zijn, denk je, met het oog
     op het onbehagelijke voorwerp harer affectie!’</p>
    <p>En Barthold had een gelukkigen lach, die zijn gezicht deed stralen. Hij vond het juist zoo
     heerlijk te weten, dat zij niet zooals tal van andere jonge meisjes op uiterlijk lette.</p>
    <p>Robert haalde de schouders op. ‘Waarom toch altijd zoo dwaas over je zelf te praten?
     Bovendien weet je wel dat zoogenaamde mooie of knappe mannen over het algemeen niet veel macht
     op vrouwen oefenen, tenzij het met de geestelijke eigenschappen dier vrouwen al heel treurig
     gesteld is. Het is van oudsher bekend, dat beslist leelijke mannen eerder een ernstige passie
     inspireeren dan andere.’</p>
    <p>‘Dat heb ik inderdaad meer gehoord,’ zei Barthold, ‘maar ik houd het voor een praatje.’</p>
    <p>‘Welneen, het is een feit, en wel om den dood eenvoudigen reden, dat een mooi man onbewust
     dezelfde neiging bezit als een mooie vrouw: zich te laten aanbidden. Zijn behaagzucht geldt dus
     niet <hi rend="it">de</hi> vrouw of één vrouw, maar reflecteert op zijn eigen persoon terug,
     iets wat een vrouw instinctmatig begrijpt. Een leelijk man daarentegen doet zijn uiterste best
     der vrouw te behagen. Elk middel daartoe neemt hij te baat, hij houdt er zelfs wapenen op na,
     die een man, vertrouwend op zijn uiterlijk, zich niet verwaardigt te bezigen, en die
     hoofdzakelijk er op berekend zijn de vrouwelijke ijdelheid te streelen, In één woord, hij
     coquetteert, en dat wel met een vindingrijkheid, een behendigheid die men gewoon is specifiek
     vrouwelijk te noemen, mijns inziens ten onrechte. Maar denk nu niet, dat ik dit zeg met
     betrekking tot jou Bij jou zijn ijdelheid en behaagzucht ver te zoeken.... veel te ver helaas!
     Als je daar wat grooter dosis van hadt, zou je het leven vrij wat gezelliger opnemen dan
     nu!’</p>
    <p>‘Ik geloof ten minste niet dat ik met haar gecoquetteerd heb!’ zeide Barthold glimlachend,
     ‘en toch houdt ze van me. Als ik aanleg heb om ijdel te worden, moet jij me maar eens
     onderhanden nemen.’</p>
    <p>‘Dus deze vrouw is in het geheim je verloofde? Nu, ik maak je mijn hartgrondig compliment.
     Zoo'n oiseau bleu te dénicheeren vind ik op zichzelf al een kunststuk. Maar zij ziet er ouder
     uit dan jij - veel ouder!’</p>
    <p>‘Wij schelen toch maar anderhalf jaar. Toen dit portret gemaakt werd door een leerling van
     Benjamin Constant, was zij twintig.’</p>
    <p>‘Ik zou haar hier veel ouder hebben gegeven.... maar hoort zij werkelijk in Haarlem
     thuis?’</p>
    <p>Deze vraag had Barthold aanleiding gegeven met zijn verhaal te beginnen, openhartig
     vertellend wat hij wist: het verlies van positie en fortuin, het tragisch einde van haar vader,
     haar afhankelijken toestand. En Robert, aandachtig luisterend, had weinig meer gezegd. Hij
     wilde zijn indrukken voor zich houden tot later. Reeds lang bestond het plan dat hij zich te
     eeniger tijd bij de ouders van zijn vriend zou laten voorstellen, zoodat een persoonlijke
     kennismaking met zijn geheele omgeving niet lang meer zou uitblijven. Hij bepaalde zich er dus
     verder toe geduldig te luisteren, wanneer. Barthold behoefte had over zijn Carla te spreken,
     gaf nooit meer eenige verwondering te kennen, en merkte inmiddels met voldoening op, dat
     Barthold, voortgedreven door dezen nieuwen prikkkel, zich beijverde al wat hij het vorig jaar
     verzuimd had zoo snel mogelijk in te halen.</p>
    <p>Inderdaad wijdde deze zich thans geheel aan zijn studiën en geraakte dientengevolge
     langzamerhand in een andere strooming van gedachten, schonk meer aandacht aan de dingen en de
     personen die tot zijn colleges-sfeer behoorden. Zoo had hij in een kring van geheel afgezonderd
     blijvende, niet bij het corps aangesloten studenten er één opgemerkt, ouder dan al de anderen,
     en die aan een sterk geprononceerd aristocratisch voorkomen eene schier aan het ongenaakbare
     grenzende teruggetrokkenheid paarde. Hij heette Martalis - dit was alles wat hij van hem wist,
     daar er een onoverkomelijke klove gaapte tusschen de leden van het corps en de outsiders. Hij
     scheen het middenpunt te vormen van een groep, hem, Barthold, eveneens onbekend, een groep op
     wie hij een soort van overwicht uitoefende. Hij was lang en blond en teer van complexie, en
     zijn fijn besneden trekken gaven een mengeling van menschenschuwheid en hoogmoed te kennen. Er
     lag een bijna vijandige scherpte in de lichtgrijze oogen, wanneer deze doelloos door de
     college-kamers dwaalden, en ongemeen zachtmoedig werd de uitdrukking van diezelfde oogen,
     wanneer hij met zijn vrienden praatte of lachte. Barthold begreep niet hoe het kwam, maar die
     figuur boeide hem. Die lange blonde aristocratische jongen met zijn koud-onverschillige houding
     wekte een soort van belangstellende nieuwsgierigheid bij hem op; en hoe meer hij hem
     observeerde, hoe sterker hem intrigeerde het air van zelfbewustheid hem eigen - een air dat
     volstrekt niet den indruk gaf een aangenomen pose te zijn, maar veeleer als de incarnatie van
     een zorgvuldig verborgen ikheid zich zijns ondanks naar buiten scheen te reflecteeren.</p>
    <p>Langzamerhand ging hij zich verbeelden iets van zijn vroeger zelf in hem terug te vinden, en
     wel juist datgene wat hij door den invloed van Robert en zijn eigen levensgedragingen had
     verloren, zoodat hij soms de sensatie had als miste hij het voor hem ééne noodige. Zijn naïeve
     hoogmoed was eenmaal voor hem geweest wat de hoornschaal is voor den schilpad - een beschutting
     tegen de pijnlijke levensstooten, waaraan hij besefte thans in hulpelooze naaktheid te zijn
     blootgesteld. Die Martalis had blijkbaar de zijne nog! Wat kon er anders dan hoogmoed schuilen
     achter dien koud-domineerenden blik, die onwillekeurig de gedachte aan een of ander gesluierd
     ziele-mysterie deed opwellen, die als het ware scheen terug te dringen oningewijden die
     ongenood zouden willen naderen?</p>
    <p>Of was het wellicht, vroeg Barthold zich af, zijn eigen dwaze verbeelding die hem parten
     speelde? Zou achter dat trotsch gesloten gelaatsmasker zich niets bevinden dan de wereld- en
     levensbeschouwing van Robert Kant, of een of ander persoonlijk eerzuchtje; of wel zou ook hij
     in zijn liefde tot de een of andere vrouw zijn levensprikkel vinden?</p>
    <p>Telkens wanneer Barthold met een onbewuste bitterheid zich die laatste vraag stelde, was het
     alsof duizend spottende stemmen hem een krachtig neen toegalmden. In een vrouw de verklaring
     zoeken van het eigenaardig zelfbewust wezen dier persoonlijkheid, neen, dat was onmogelijk!</p>
    <p>En dan dacht hij soms aan zijn vader, wien ook zoo sterk karakteriseerde een koel beslist
     willen - hetgeen hem reeds als kind gesubjugeerd had. Waarop baseerde zijn eigen vader den wil
     om het Leven te nemen zooals het was, om niet te walgen van het gewoon, zelfzuchtig, klein,
     banaal menschenbestaan, de platheid en vulgariteit der individuen en de kleinzieligheid ook van
     eigen gedachten en invallen en neigingen nu en dan?</p>
    <p>Dat sexueele passies nooit een overwegenden invloed op hem hadden geoefend, althans niet
     genoeg om, nadat hij een man was geworden, aan zijn leven een bepaalden vorm te geven, hiervan
     was hij overtuigd. De sterke moreele kracht van zijn vader, en het kalm huwelijksgeluk zijner
     ouders sprak dienaangaande duidelijk genoeg.</p>
    <p>Waarop concentreerde zich dan zijn eigenlijk willen?.... Op het steeds verder uitbreiden
     zijner handelsrelaties, het vergrooten van zijn fortuin, om zooveel mogelijk aan zijn kinderen
     te kunnen nalaten?</p>
    <p>Dit <hi rend="it">was</hi> inderdaad een levensdoel, dit kon hij niet ontkennen. Maar waarom
     kon hij zelf er dan geen geestdrift voor gevoelen? Ten koste van aanhoudende inspanning in een
     poel van menschelijke ongerechtigheid en laagheid met andere gelijke wezens rond te spartelen,
     zonder eenige hoop op een finale reiniging, wat had dit au fond te beduiden?</p>
    <p>Want ondanks Carla, ondanks den nieuwen spoorslag tot den arbeid, waaraan hij trouw
     gehoorzaamde, toch kwamen zij altijd nog opdagen de oude hersenspooksels met hun achterhoede
     van vraagteekens. Nog altijd hunkerde hij naar levensmooiheid, en hoe meer hij hunkerde, hoe
     meer leelijkheid hij zag. Vooral wanneer hij soms weken achtereen in Delft bleef, en een kort
     briefje van haar zijn eenig zielevoedsel uitmaakte, bestormden hem al de oude perplexiteiten en
     had hij weer buien van diepe zwaarmoedigheid.</p>
    <p>‘Ik verlang er naar dat je weer eens komt,’ luidde haar laatste brief. ‘Het is hier zoo stil
     en saai tegenwoordig. Je weet dat een suikeroom van Alie onlangs te Leeuwarden is gestorven, en
     nu is het niet gepast dat zij uitgaat, en moet haar aanstaande familie ook een beetje mee
     treuren! Zelfs het concertgebouw hebben wij voorloopig moeten opgeven, althans de
     avondconcerten, en die zijn het gezelligst. Mijn nieuwe japon die je zoo mooi vindt - je weet
     wel met al die kapellen-strikjes - die is sedert je laatst hier was de kast niet meer uit
     geweest.</p>
    <p>‘Hoe zou je het vinden als ik bij gelegenheid van de aanstaande huwelijksfeesten het zwart
     toch maar aflegde? Vroeger wilde ik altijd rouw blijven dragen, maar mevrouw Corduroy wil mij
     een paar zeer gekleede toiletten zenden.... en ik wil heel mooi zijn - mooier dan alle anderen,
     opdat je trotsch kunt wezen op me. Al die huwelijks preparatieven doen me veel denken aan <hi
      rend="it">ons</hi> huwelijk later. Soms zou ik wel in slaap willen vallen om dan pas wakker te
     worden opden dag, dat ik in het witte bruidskleed naast je in de kerk zal staan.</p>
    <p>‘De verlovingsring die je me hebt gegeven, wordt gelukkig door niemand opgemerkt. Ik doe hem
     nooit van mijn vinger, je begrijpt.... men zegt dat dit ongeluk aanbrengt.</p>
    <p>‘En nu kan ik niet langer met je babbelen, mijn papier is vol. Kom nu maar gauw.’</p>
    <p>De vier zijdjes van het rose gesatineerde papier waren met haar sierlijke groote Engelsche
     hanepooten conscientieus volgekrabbeld. Zoo kwam hij aan de onderteekening: ‘Toute à toi!
     Carla.’</p>
    <p>Daarna las hij het nog eens geheel over en bleef toen zitten in strakke onbewegelijkheid, de
     hand die het papier vasthield rustend op de knie, met zijn droomerige, zwaarmoedige oogen
     starend naar de dorre boomgeraamten op de kade, krakend heen en weer zwiepend door den
     wind.</p>
    <p>Op eens steeg een fijn parfum tot hem op, en als tot bezinning komend, drukte hij het briefje
     tegen zijn lippen, diep inademend den bekenden geur die hem in verbeclding verplaatste in haar
     bijzijn. Hij doorleefde weder in herinnering die korte oogenblikken van bijna krankzinnige
     vervoering, nu hij het geparfumeerd satijn van het papier kuste, oogenblikken waarin hij een
     hel had willen betreden in ruil voor de zekerheid, dat zij hem eenmaal zou toebehooren. En in
     die momenten begreep hij niet wat hij op aarde nog meer kon eischen en hopen dan dat een en
     alles.</p>
    <p>Hij las het briefje nog eens langzaam over, glimlachend nu, zich vermeiend in elk woord.</p>
    <p>‘Zoo geheel kind in den geest, maar zoo echt vrouw, zoo geheel overgave in hare liefde!’
     fluisterde hij in zickzelven; en met blijden trots werd het briefje bij een stapeltje
     dergelijke epistels in een afzonderlijke lade van zijn schrijftafel weggesloten.</p>
    <p>Ja, hij zou den Zondag daarop naar huis gaan. Als hij in Delft bleef, was het alleen doordien
     haar beeld, tengevolge van den roes dier korte samenkomsten, hem te veel bijbleef en hij zijn
     hoofd koel wilde houden voor zijn werk. Hij vreesde het enervement dat vaak op die Zondagen
     volgde. Soms kon hij haar geen seconde alleen zien, en keerde hij in een korzelige stemming
     naar Delft terug, maar soms ook was het toeval hun gunstig en vermocht hij zich later moeielijk
     los te rukken van zijn herinneringen. In beide gevallen werkte hij dus lusteloozer dan wanneer
     hij niet naar Amsterdam was geweest; en dan rezen zij wel eens oppermachtig omhoog de
     twijfelingen aangaande het panacea door Robert aangeprezen. Maar hij sprak tegen hem nooit meer
     over wat hij zelf zijn ziektetoestand noemde. Hij ging dien verbergen zooals men een geheime
     kwaal verbergt, toeschrijvend aan een abnormale morbide geestesgesteldheid wat er in hem
     omging. En dit te meer nu hij, naarmate hij zich ontwikkelde, steeds duidelijker ging beseffen
     het eeuwig relatieve van de wezenheid der verschijnselen, het eeuwig subjectieve van elk Zien
     en Voelen en Begrijpen en de machteloosheid van den individu tegenover de melaatschheid der
     wereld en het determinisme der natuur.</p>
   </div>
   <div type="chapter">
    <head><hi rend="it">[XXIV]</hi></head>
    <p>Sedert eenigen tijd volgde hij de colleges van Prof. Denners, die staatsrecht, handelsrecht
     en economie doceerde - speciale vakken, voor de technologen niet verplichtend, maar die dank
     zij des hoogleeraars algemeen erkende bekwaamheid en zijn boeiende wijze van doceeren, geregeld
     werden bezocht. En zoo hoorde hij nu en dan onder de studenten gewagen van zekere druk bezochte
     wekelijksche avond-recepties te zijnen huize en dat wel op een wijze, die zijn aandacht trok.
     Tot: dusverre hadden zijn persoonlijke relatiën met de Delftsche professoren zich uit den aard
     der zaak meer uitsluitend bepaald tot hen die zijn hoofdvakken doceerden, maar op zekeren
     Dinsdagavond toch besloot hij een zijner kennissen, die hem herhaaldelijk over deze
     wekelijksche bijeenkomsten gesproken had, daarheen te vergezellen. Het was evenwel meer nog de
     behoefte een leeraar, wiens persoonlijkheid hem aantrok, een beleefdheid te bewijzen welke den
     doorslag gaf dan een buitengewone belangstelling in den aard dier reunies. Want men had hem
     onlangs gezegd dat die avonden een politiek karakter droegen, en te dien opzichte deed de
     invloed van zijn vader zich zóó sterk gelden, dat reeds het woord ‘politiek’ of ‘sociale
     kwestie’ zijn onwil opwekte. Het redekavelen over maatschappelijke vraagstukken vond hij
     overbodig, nu de samenleving na lange worstelingen eindelijk de phase eener vrije ontwikkeling
     was ingetreden: de individu, godsdienstig en maatschappelijk vrij, zich bewegend binnen de
     grenzen van een noodzakelijk doch zoo beperkt mogelijk staatsverband. Dit was volgens het
     vaderlijk dogma het laatste woord der menschelijke beschaving, en dit dogma hing hij aan met
     een soort van piëteit. Maatschappelijk kon er niets meer veranderd of verbeterd worden, voor
     zoover de mensch geheel vrij was. Het kwam er dus slechts op aan dien maatschappelijk vrijen
     mensch moreel te verbeteren, opdat zijn vrijheid hemzelf en anderen ten zegen kon worden.</p>
    <p>Te midden van het strijdgewoel der godsdienstige en politieke partijen en de hem rusteloos
     kwellende levensvragen, vond hij het een verademing, op gezag van zijn vader, te kunnen denken,
     dat ondanks de altijd woelende menschelijke hartstochten, ondanks de hopelooze zielloosheid en
     verdorvenheid van het menschdom, de hedendaagsche hechte grondslagen van het maatschappelijk en
     economisch leven in westelijk Europa de felste aanvallen van eerzuchtige heethoofden en
     gewetenlooze volksmenners konden trotseeren. Het liberaal beginsel, de vrucht der groote
     Omwenteling, was de finale triomf van het menschelijk intellect, en het politiek geharrewar
     rondom dit grandioos vrijheidsmonument der eeuwen kon den ernstig denkenden mensch nog slechts
     een glimlach ontlokken.</p>
    <p>Toen hij dien Dinsdagavond de receptie-vertrekken van den hoogleeraar in het staatsrecht
     binnentrad, werd hij door den gastheer en zijn echtgenoote vriendelijk verwelkomd.
     Tezelfdertijd echter meende hij in hunne houding op te merken een zekere bevreemding, alsof men
     hem daar ter plaatse niet verwacht had. Die indruk accutueerde zich, toen hij met enkelen der
     studenten, die reeds in grooten getale de twee ruime aan elkaar grenzende kamers vulden, een
     handdruk wisselde. ‘Zoo, Meryan, ben jij daar?’ of een glimlachend: ‘Hoe kom je van avond <hi
      rend="it">hier</hi> zoo verzeild!’ kreeg hij nu en dan te hooren. Hij stelde deze verwondering
     echter op rekening van het feit, dat de habitués hem op deze receptie voor het eerst zagen, en
     er niet langer over nadenkend liet hij zijn oogen rondgaan, ten einde de omgeving wat
     nauwkeuriger op te nemen. De meesten der aanwezige jongelui kende hij alleen van aanzien.</p>
    <p>Toen bij zijn binnentreden de gastheer hem, behalve aan zijn vrouw, ook nog aan een andere
     dame had voorgesteld, die druk bij de theetafel in de weer was, had hij die tweede
     vrouwenfiguur ter nauwernood aangezien. De gave zich gemakkelijk te bewegen, miste hij nog
     steeds. Nog was er veel in hem overgebleven van den eenzelvigen knaap van weleer, die, zich
     onbeminnelijk en onbemind wetend, altijd moeite had in een hem geheel vreemde omgeving zijn
     verlegenheid te overwinnen. Na echter met dezen en genen eenige woorden te hebben gewisseld,
     werd het rustiger in zijn binnenste en kon hij zich rekenschap geven van zijn indrukken.</p>
    <p>En nu zag hij tot zijne niet geringe verbazing dat de dame, die bij de theetafel mede de
     honneurs waarnam, nog een zeer jong meisje was; en dit vond hij niet alleen vreemd maar zelfs
     choquant. Dat de vrouw des huizes zelve aanwezig was, kon er nog even mee door, maar dat een
     man als Denners zijn dochter op die studenten-réunie duldde (want hij zag nu duidelijk aan de
     gelijkenis dat het zijn dochter was), dit ging zijn bevatting te boven. Mevrouw Denners, eene
     nog knappe vrouw met sneeuwwit haar, vond hij een aangename, hoogst gedistingeerde
     verschijning. Hoe was het mogelijk dat zij als moeder het ongepaste van zoo iets niet
     inzag!</p>
    <p>En wat hem bijna nog meer choqueerde, was de volmaakte ongedwongenheid waarmede dat jonge
     meisje zich een weinig later tusschen de verschillende groepen bewoog, pratend met al die
     jongelui zoo dood natuurlijk, alsof zij zich haar sekse niet eens bewust was! Zij kon naar zijn
     gissing twintig jaar wezen. Zij was een frissche blondine, vrij gezet, met zeer kort geknipt
     haar, dat op een eigenaardige wijze steil overeind stond. Afschuwelijk was in zijn oogen dat
     ronde ragebolkopje, ofschoon het haar mooi aschblond was en hij haar overigens niet leelijk
     vond, met haar vriendelijke gelaatsuitdrukking en de groote opwaarts-ziende blauwe oogen, die
     hem deden denken aan een oude gravure, St. Cecilia voorstellend, die thuis op de kinderkamer
     hing. Maar toch was het volgens hem alles even ergerlijk, én haar zijn daar ter plaatse, én het
     korte haar, én haar rustige manier van zijn, én de gesprekken die zij voerde! Waar hij stond,
     kon hij haar juist beluisteren. Zij had het nota bene over de gespannen verhouding tusschen de
     twee Delftsche studenten-vereenigingen, de technologen en de indologen - een kwestie welke vele
     gemoederen bezighield, en waarin ook hij belangstelde. Maar de omstandigheid dat een vrouwelijk
     wezen over dergelijke dingen meesprak, weerhield hem zich mede in het gesprek te mengen. Hij
     wendde zich dus af en voegde zich bij eenige anderen. In welk een allerzonderlingste sfeer was
     hij hier aangeland! vroeg hij zich af, onwillekeurig denkend aan zijn eigen zuster en aan de
     meisjes die hij in Amsterdam kende en aan de réserve vol distinctie van zijn eigen Carla. En
     hoe verwonderlijk dat al die andere jongelui aan de abnormaliteiten hier in zwang volstrekt
     geen aanstoot schenen te nemen.</p>
    <p>‘Meneer Meryan!’ hoorde hij plotseling achter zich een welluidende meisjesstem zeggen, en
     zich snel omkeerend, ontwaarde hij met een zekere ontsteltenis, dat zij zelve tegenover hem
     stond, dat ook te dien opzichte in dit huis de rollen waren verwisseld en de dames de heeren
     kwamen aanspreken.</p>
    <p>‘Ik geloof dat u juist een interessanten avond zult treffen.... en daar u voor de eerste maal
     bij ons komt, ben ik daar blij om. U moet weten dat....’</p>
    <p>Hier werd zij even gestoord door hare moeder, die iets vroeg wat haar toestemmend deed
     knikken: ‘Ja, mama, er is voor gezorgd.’ Daarna wendde zij zich weder tot Barthold, was echter
     blijkbaar den draad van haar discours kwijt, zoodat hij meende iets in het midden te moeten
     brengen.</p>
    <p>‘Over deze Dinsdagavonden heb ik de jongelui dikwijls hooren spreken.’</p>
    <p>‘Wezenlijk?’ vroeg zij met een vroolijken jongen lach. ‘Dan mag ik zeker wel uit uw komst
     opmaken, dat zij er niet te veel kwaad van hebben gezegd.’</p>
    <p>‘Neen, zeker niet,’ antwoordde hij stijf en onhandig en zich hiervan bewust. Meisjes echter
     die ragebol-haar droegen en heeren aanspraken, moesten een man wel totaal in de war brengen
     dacht hij. Juist wilde hij naar iets beters zoeken toen zij hem voorkwam.</p>
    <p>‘O, ja, ik wilde u dan vertellen, dat wij ditmaal voor het eerst een formeelen debating-avond
     hebben over een maatschappelijk onderwerp. Er komen hier natuurlijk jongelui van zeer
     verschillende politieke richting. Eenigen zijn zeer vooruitstrevend, anderen weer
     ultra-behoudend.... en tusschen die twee uitersten hebben wij eenige liberalen en radicalen. En
     nu hebben er soms onder hen allen vrij heftige discussies plaats, die, hoewel dikwijls hoogst
     belangrijk, toch nooit tot iets leiden, omdat niemand ze geregeld kan volgen. Dit bracht papa
     op het denkbeeld hun allen voor te stellen, heden avond, bij wijze van proef, eens een bepaald
     onderwerp te kiezen en een spreker die dit onderwerp zal inleiden. Daarna kan dan iedereen aan
     het debat deelnemen. Dit zal zeker wel interessant worden. Papa is zelf voorzitter, en er is
     ook een secretaris, om er een verslag van te maken.’</p>
    <p>Barthold staarde de spreekster aan, in het eerst te onthutst om woorden te kunnen vinden.
     Toen kreeg hij plotseling lust haar het ongepaste van den toestand te doen gevoelen.</p>
    <p>‘U spreekt er over alsof u zelf wel eens zoo'n politiek debat zoudt willen bijwonen, maar dàt
     zou u toch niet meevallen, denk ik.’</p>
    <p>‘Niet alleen woon ik het bij, maar.... om u de waarheid te zeggen, ben ik de secretaris! Ik
     leer stenographie, dus ik hoop dat dit me bij mijn verslag zal helpen.’</p>
    <p>‘U de secretaris....!’ begon hij, toen zij hem glimlachend in de rede viel:</p>
    <p>‘Maar nu wil ik, alvorens ons verder in de politiek te verdiepen, u eerst aan een kopje thee
     helpen. Ik vrees dat u nog niets gehad hebt? Niet....? Wel, dat is wat moois! Ik zal u even de
     regels van het huis vertellen. Een ieder die hier komt, vindt een kopje voor hem gereed staan
     dáár op dat tafeltje bij mama. En wie een tweede of derde wil hebben, komt het eenvoudig bij
     haar vragen, juist als aan een buffet, anders krijgt hij niets. U ziet, in beleefdheid handelen
     wij hier niet. Maar nieuwelingen hebben altijd een streepje voor, en daarom wil ik u van avond
     zelve eens bedienen.’</p>
    <p>Barthold vond dat zij dit laatste met vrouwelijke lieftalligheid zeide, maar dit nam niet weg
     dat hij met nauw verholen tegenzin en afkeuring de bevallige meisjesgestalte naoogde.</p>
    <p>Een blauwkous! Voor het eerst van zijn leven was hij nu rechtstreeks met een blauwkous in
     aanraking gekomen! Hij wist wel dat er van die ziekelijke afwijkingen op de wereld waren, dat
     zij niet alleen in Amerika en de Noordelijke landen maar ook in Nederland en zelfs in de
     hoofdstad bestonden, maar in zijn eigen sfeer, in het oude patricische Amsterdam waren zij
     goddank niet, had hij ze althans nooit ontmoet. En nu een politieke blauwkous nog wel! Een
     variëteit in de soort! Welk een aberratie van een intelligent geleerde als Denners om zijn
     dochter een zoo dolzinnige opvoeding te geven.</p>
    <p>Daar zij inmiddels met een kopje thee tot hem terugkeerde, haastte hij zich haar te gemoet te
     gaan, zich voornemend de zaak verder maar van de humoristische zijde op te vatten en het
     discours in haar geest voort te zetten, al ware het alleen ter wille van de curiositeit, om
     eens te zien waar zij dan wel zouden aanlanden. Hij vroeg haar dus met een volmaakt ernstig
     gezicht, wie onder de aanwezige jongelui als inleider zou optreden, en welke politieke richting
     hij vertegenwoordigde.</p>
    <p>‘Hij is de eenige die wij nog wachtende zijn,’ antwoordde zij rondziende. ‘Het is Martalis,
     Frank Martalis, u kent hem zeker wel?’</p>
    <p>‘Martalis....’ herhaalde Barthold, zeer gefrappeerd juist dien naam te hooren.</p>
    <p>‘Ja, Martalis,’ zeide zij verwonderd over zijn toon, ‘een groote vriend van ons.’</p>
    <p>‘Zijn naam heb ik wel eens gehoord, maar persoonlijk ken ik hem niet. Bijna niemand kent hem,
     geloof ik.’</p>
    <p>Zij lachte even. ‘Ja, dat is waar, hij is geen lid van het corps en daarbij.... niet zeer
     toeschietelijk van aard. Maar bij ons is hij een huisvriend en de habitués van deze avonden
     kennen hem allen. Daar is hij juist. Wacht, nu moet ik gauw voor de bestuurstafel gaan
     zorgen.’</p>
    <p>En zij spoedde zich heen, terwijl Barthold den persoon in kwestie bij zijn binnentreden met
     verhoogde belangstelling opnam. Door enkelen hartelijk verwelkomd, wisselde hij met de meeste
     anderen eenige stijve begroetingen, waarbij de hem karakteriseerende hoogheid in blik en
     houding nog sterker uitkwamen dan in de college-kamers. Een onberispelijke maar juist door hare
     vormelijkheid op een afstand houdende beleefdheid scheen als het ware een sfeer van isolement
     om hem heen te doen ontstaan. En weer ontving Barthold denzelfden indruk als altijd - een
     indruk die hem boeide en prikkelde tevens, en die thans met een zekere spanning gepaard ging,
     wijl hij begreep nu weldra achter dat koele gelaatsmasker een blik te kunnen werpen. Een
     brandende nieuwsgierigheid welde bij hem op.</p>
    <p>‘Zeg, Nefler,’ vroeg hij aan een student, die toevallig dicht bij hem stond, ‘ik hoor dat hij
     die daar juist binnenkomt - Martalis heet hij immers? - ons op een redevoering zal vergasten en
     een zoogenaamd politiek debat zal inleiden.... wat is zijn richting? Zeker liberaal?’</p>
    <p>‘Liberaal.... Martalis!’ antwoordde de ander bijna opstuivend. ‘Waar kom je vandaan? Een
     huisvriend van de Denners en dan een liberaal! Neen, hij is een rooie! een echte rooie! een
     communard, een opruier, een sociaal-democraat... een van de echte onvervalschte soort!’</p>
    <p>Barthold staarde hem als verwezen aan.</p>
    <p>‘Een sociaal-democraat.... die Martalis, die dáár staat?’</p>
    <p>‘Ja, dezelfde Martalis die daar staat, en dien men op 't oog voor een fatsoenlijk man zou
     houden!’ zeide Nefler met een ironische tinteling in zijn oogen den vrager aanziende.</p>
    <p>‘En hij is bevriend met de Denners?’</p>
    <p>‘Nu, verwondert je dat? Je weet toch wel dat Denners au fond.... enfin op 't kantje af is.
     Dat is in officiëele kringen wel bekend, maar men knijpt één oog dicht, begrijp je, omdat hij
     een verduiveld knap docent is. Enfin, brisons là dessus. Op zijn colleges is hij strict
     neutraal; met de rest hebben wij ons niet te bemoeien.’</p>
    <p>‘Maar hoe weet je dat Martalis werkelijk een....’ Barthold aarzelde het woord uit te spreken
     - ‘dat hij een socialist is? Hij zelf zal zoo iets toch niet bekennen?’</p>
    <p>‘Of hij het bekent!.... het is zijn eeretitel, mijn waarde Meryan. Wij allen, zooals wij hier
     staan, zijn slechts verachtelijke bourgeois in zijn oogen, goed voor de guillotine en niets
     anders!’</p>
    <p>‘En hoe komt het dat niemand me dat ooit gezegd heeft? Ik heb vroeger dezen en genen wel eens
     naar hem gevraagd, omdat iets in zijn uiterlijk me frappeerde.’</p>
    <p>‘Nu, zoo heel lang is het ook nog niet ruchtbaar geworden. Alleen de jongelui die hier aan
     huis komen, zijn meer persoonlijk met hem bekend, want hij gaat hier in Delft met niemand om.
     Toch moet hij, naar ik hoor, van zeer goede afkomst wezen... oud-Zeeuwsche adel, maar zijn
     titel wil hij niet dragen; zoo'n beetje democratische aanstellerij hoort er altijd bij. Juist
     door de discussies op deze avonden heeft hij zich langzamerhand in zijn ware gedaante
     geopenbaard.’</p>
    <p>‘En waarover zal hij dan spreken van avond?’</p>
    <p>‘Waarover anders dan over zijn onmogelijken heilstaat natuurlijk.... alle menschen gelijk, en
     met elkaar levend in vrede en broederschap als Adam en Eva in het paradijs vóór den
     zondeval!’</p>
    <p>‘En duldt Prof. Denners - de man der strenge wetenschap - duldt die dat in zijn huis
     dergelijke absurditeiten worden verkocht?’ vroeg Barthold met plotselinge ergernis. ‘En moeten
     verstandige menschen daar misschien naar luisteren? Het spijt me hier gekomen te zijn en ik heb
     grooten lust me stilletjes te eclipseeren.’</p>
    <p>De ander schaterde en zag hem weer met onverholen schadenfreude aan.</p>
    <p>‘Ja, je conservatief-aristocratische ooren zullen heel wat te verwerken krijgen dezen avond,
     dat kan ik je wel voorspellen. Degeen die je hier bracht, heeft er je mooi laten inloopen...
     Wie is het?’</p>
    <p>‘Och, ik kwam met Warrens. Maar waarom noem je me conservatief? Dat ben ik volstrekt niet. Ik
     ben liberaal.’</p>
    <p>‘Jawel, jawel, wij kennen dat steile liberalisme, dat tegenwoordig de hardnekkigste
     behoudzucht vertegenwoordigt. Maar begrijp me goed.... al zou ik me zelf voor den dood niet
     liberaal willen noemen, toch plaats ik me lijnrecht tegenover dien communard; met zijn
     afschaffing van privaat-bezit en zijn malle verdeelings-theorieën!’ En hij wees naar het andere
     einde der kamer, waar een soort van bestuurstafel gereed was gezet met het traditioneele groene
     kleed, waaraan de dochter des huizes, met de noodige paperassen voor zich, en de spreker reeds
     hadden plaats genomen.</p>
    <p>‘En zie toch eens dat jonge meisje!’ zeide Barthold met een soort van afschuw. ‘Het is
     letterlijk niet om aan te zien!’</p>
    <p>‘Wat 'n idee! Mij hindert dat blonde meisjeskopje niets, integendeel. En wat socialistische
     bombast te hooren uitkramen, zal me ook niet compromitteeren, te meer daar hij straks
     natuurlijk duchtig op zijn kop zal krijgen! Hoe ter wereld kom jij toch zoo provinciaalsch,
     jij, een volbloed Amsterdammer? Men zou zeggen dat je uit Groenland komt!’</p>
    <p>Nefler's toon klonk sarcastisch. Schatrijk, de zoon van een parvenu, werd hij niet in den
     meer intiemen kring der aristocratische jongelui geduld, en vond hij het oogenblik nu bij
     uitstek geschikt dat ‘Amsterdamsch patriciërszoontje’ zijn standsvooroordeelen betaald te
     zetten, want Meryan stond in Delft als ‘een onmogelijke aristocraat’ bekend. Zijn gezegde had
     doel getroffen. Een gloed steeg Barthold naar het hoofd.</p>
    <p>‘Een Amsterdammer stelt er vóór alles prijs op zijn tijd niet weg te smijten!’ antwoordde hij
     scherp. ‘En de mijne is me ronduit gezegd te kostbaar, om een geheelen avondnaar wartaal te
     luisteren.’</p>
    <p>Op dit oogenblik deed een krachtige hamerslag van den voorzitter de steeds luider wordende
     gesprekken verstommen; en Barthold, zich voorhoudend dat zijn heengaan thans teveel opzien zou
     verwekken, bleef, zooals hij meende tegen zijn wil, maar in werkelijkheid omdat zijn
     nieuwsgierigheid ten slotte sterker was dan alles.</p>
    <p>Met een kort woord deelde de voorzitter mede datgene wat zijn dochter reeds aan Barthold had
     gezegd. Vervolgens gaf hij het woord aan ‘den heer Martalis’ die, ‘op het verzoek daartoe
     gedaan’ zou inleiden het onderwerp: ‘Erfelijkheid en maatschappelijke moraal’, waarna er
     gelegenheid zou zijn tot een uitvoerige gedachtenwisseling.</p>
    <p>‘Wat klinkt dat onschuldig, hé?’ fluisterde Nefler zijn buurman toe, ‘even onschuldig als de
     Jacobijn zelf er opdit oogenblik uitziet!’</p>
    <p>Barthold knikte en schoof een weinig achteruit, om aan verdere opmerkingen te ontkomen. Zijn
     volle aandacht was thans op Martalis gevestigd, die, opstaande, eenige papieren met
     aanteekeningen rangschikte. Allen stonden nu dicht op elkaar gedrongen in de grootste der beide
     kamers. De andere, waar mevrouw Denners de honneurs had waargenomen, was geheel verlaten en zij
     zelve had op een fauteuil dicht bij detafel plaats genomen. Op de meeste aangezichten was een
     intense belangstelling te lezen. Enkelen hadden hun notitieboekjes en een potlood in de
     hand.</p>
    <p>Inmiddels liet Martalis zijn oogen met hun koelscherpe uitdrukking even door de kamer dwalen,
     doch toen hij begon te spreken, vestigde hij ze over de hoofden heen op een vast punt, als zag
     hij daar de woorden staan, die zijn lippen spraken.</p>
    <p>Hij begon zijn rede met een kort overzicht te geven van de erfelijkheidstheorie, zooals de
     corypheeën der natuurwetenschappen haar in deze eeuw der menschheid hadden voorgelegd - een
     theorie zich aansluitend bij en tot gemeenschappelijken grondslag hebbend de evolutie-leer van
     Spencer, de biologische onderzoekingen van Tyndall, den oorsprong der soorten van Darwin, het
     monisme van Haeckel. In groote trekken schetste hij, hoe de wetenschappelijke revolutie in
     onzen tijd de goedhartige optimisten en de zich nog aan supra-naturalistische bespiegelingen
     vastklemmende Christelijke geloovigen uit hun zoete rust had opgeschrikt, de werkelijkheid had
     ontdaan van de sluiers, waarin religieuse tradities en een speculatieve wijsbegeerte haar
     hadden omwikkeld.</p>
    <p>Hij schetste, hoe de vele resultaten van die grootsche omwenteling, thans nog alleen
     beïnvloedend het denken en streven van de hoogepriesters der wetenschap, eenmaal uit die sferen
     zou neerdalen en langzamerhand inwerken op aller zien en denken en gevoelen en begrijpen, op
     alle menschelijk verhoudingen, op alle maatschappelijke en ethische verbanden. Want alleen de
     wetenschap met haar kennis der oorzaken, haar doordringen in de geheimen der natuur, kon
     worstelen met de afzichtelijke kwalen, die, ondanks de idealisten van alle tijden, ondanks de
     groote godsdienststichters der oudheid, voortkankeren aan het maatschappelijk organisme.</p>
    <p>De machtigste denkers en wijsgeeren van vroegere eeuwen, op zuiver ideëelen grondslag
     opbouwend hun theorien tot heil der menschheid, de groote hervormende geesten van alle tijden,
     uitdenkend in ideale naïeveteit schoone maatschappelijke stelsels, zij allen stonden in hunne
     onwetendheid machteloos tegenover de natuur-almacht, tegenover het wezen van den mensch zelf.
     Zij hadden aandachtig beluisterd de Getuigenis van hun eigen ziel zonder den oorsprong der
     menschelijke ziel te kennen; en zelfs Christus vermocht twintig eeuwen geleden niet meer te
     doen dan zij. Met zijn sterk individualisme - dat reageerde op het Boeddhisme - het begrip der
     individueel menschelijke verantwoordelijkheid tot de uiterste consequentiën doorvoerend, hoopte
     hij den wil door de gestadige geeseling van het woord te prikkelen tot het Goede.</p>
    <p>‘Wij allen weten,’ ging de spreker voort ‘hoe vergeefs ook zijn edel pogen is geweest, hoe de
     schoone leer die zijn naam draagt, aanleiding heeft gegeven tot de grootste gruwelen die de
     geschiedenis heeft aan te teekenen gehad, en zelfs in hare zegenrijkste gevolgen toch nimmer de
     grenzen van het ideëele overschreed, nimmer doordrong tot het dagelijksch leven, tot de
     werkingen en worstelingen van het zich ontwikkelend maatschappelijk organisme. De eenige
     consequente christenen zijn dan ook die, welke de kloosters bevolken, zich aldus scheppend te
     midden van den wreeden bloedigen wereld-chaos een sfeer, waarin het althans mogelijk wordt zich
     volgens de voorschriften hunner leer te gedragen.</p>
    <p>‘En na Christus waren het de Kerkvaders, de Scolastieken, de Humanisten, de Hervormers en
     eindelijk de latere sociale utopisten in Engeland en Frankrijk, die ieder op hunne wijze
     trachtten tot werkelijkheid te maken hun hoog-menschelijk ideaal. De laatsten gingen zelfs
     allerlei fantastische stelsels uitdenken, wijl men toen nog niet begreep, dat een maatschappij
     niet op mechanische wijze kon worden gevormd, maar een altijd groeiend en vergroeiend organisme
     is. De namen dier latere utopisten zijn u waarschijnlijk, bekend: Fourier, Proudhon, St. Simon,
     Enfantin, Owen, om slechts de voornaamste te noemen.... zij allen hebben een tijdlang de
     opmerkzaamheid op zich gevestigd, gelijk gestemde geesten opzweepend voor hun illusiën. En ook
     de voortstuwende geesten der Fransche Revolutie met hun leuze: Vrijheid, Gelijkheid en
     Broederschap meenden in vollen ernst, dat leerstellingen, argumenten, nieuwe wettelijke
     bepalingen - het omverhalen en verplaatsen van het oude gezag, het consolideeren der nieuwe
     opkomende elementen, de menschen tot broeders en het onmogelijke mogelijk maken, stuiten konden
     het kosmisch proces zonder te weten, zonder kennis te hebben van de wetten die dat proces
     regelen, en die de wetenschap thans eerst bezig is in hare diepste bronnen op te sporen.</p>
    <p>‘Zoo werd tot vóór korten tijd de ethiek alleen beoefend als een deel der philosophie.
     Uitgaande van abstracte beginselen redeneerde men op eene hypothese voort, zonder vaste basis,
     zonder zelfs te beseffen het verband tusschen ethiek en de maatschappelijke verhoudingen,
     tusschen het zedelijk en het economisch leven der volken. Vóór Herbert Spencer beschouwde men
     de ethiek nog steeds als een op zichzelf staand iets van ideëele schoonheid, waarvoor de
     menschelijke geest ontvankelijk kon wezen, zooals het oor ontvankelijk is voor muzikale
     harmonieën; en men wist niet dat de ethiek slechts kan opbloeien en omhoog ranken uit den bodem
     der reëele verschijnselen. Steriel bleef dus het pogen van wijsgeeren en godsdienststichters,
     om de ethiek te maken tot een afzonderlijk werkend bestanddeel, een afzonderlijk element in
     liet leven der menschen.</p>
    <p>‘Vandaar de ontmoediging, de levensmoeheid, het pessimisme van hen, die te vergeefs zochten
     naar mooiheid op aarde, naar mooiheid onder de menschen en in de menschelijke verhoudingen
     onderling. Een Leopardi, een Schopenhauer, een Hartmann, zij hebben het pessimisme bijna tot
     een tak van wetenschap verheven. Een twintig jaren geleden nog telde het tal van adepten. Voor
     den hooger staanden, met grootere intensiteit gevoelenden individu lag er een bittere troost in
     het ontkennen van alles, in het zich rekenschap geven in volle klaarheid van den duisteren
     afgrond des levens, van het relatieve van alle verschijnselen. Men werd boeddhist, het Nirwâna
     kwam weer in eere. Het enthousiasme van idealisten en maatschappelijke hervormers kon die
     klasse van denkers nog slechts een medelijdend schouderophalen, een:‘Alles schon da gewesen!’
     ontlokken. Zij hoorden bijvoorbeeld socialistische theorieën verkondigen, en zij wezen op
     dergelijke toestanden in China zevenduizend jaren geleden. Zij hoorden spreken van communisme,
     en zij wezen op het communisme bij de Inca's in Peru, op het gemeenschappelijk grondbezit bij
     de oude Germanen en de nog bestaande Mirs in Rusland. Schoone levenwekkende ideeën baanden zich
     een weg, en zij toonden, zwart op wit, dat hetzelfde reeds vijf eeuwen vóór Christus in het
     oude Hellas in veel rijkeren vorm was gezegd geworden. Men trachtte te betoogen, dat men met
     dat al toch was vooruitgegaan, dat de toenemende invloed der beschaving niet kon geloochend
     worden, en men wees op de beschaving in het oude Egypte, op de Alexandrijnsche bibliotheek,
     verwoest door de Arabieren, waarmede wetenschappelijke rijkdommen waren verloren gegaan,
     wellicht die van heden verre overtreffend.</p>
    <p>‘En zij hadden gelijk. Dat pessimisme, die geestesverbittering was een bewijs hunner hoogere
     gevoelsbeschaving. Al vergaten zij dat de geschiedenis, waar zij zich herhaalt, dit doet onder
     steeds nieuwe vormen, waren zij volkomen gerechtigd te wanhopen aan alle toekomstdroomen van
     idealisten, want deze zweefden in de lucht, terwijl hun pessimisme de gansche
     wereldgeschiedenis tot uitgangspunt had. En hen verdroot die Sisyphus arbeid der elkaar
     opvolgende geslachten, die bij drie kwart van het menschdom de ruwe wreede oernatuur
     onaangetast liet. Zij zagen dat ondanks allen materieelen en industrieelen vooruitgang, in de
     stegen en sloppen der groote steden de maatschappelijke modder zich ophoopte, steeds vuiler
     afzichtelijker lagen openbarend ondanks alle philanthropische pogingen om dien modder uit te
     diepen.</p>
    <p>‘Maar inmiddels bleven de natuuronderzoekers met het geduld der eeuwen vorschen en vorschen
     in hooge goddelijke liefde voor de wetenschap als wetenschap, wellicht nog onbewust van de
     vèr-strekkende gevolgen van dat vorschen voor de toekomst der menschheid, zich er wellicht geen
     rekenschap van gevend, dat zij, en zij alleen - de mannen van het exact weten - in het zoeken
     naar het gewordene op onze planeet zoo rijke schatten voor later zouden verzamelen. Zij ook
     ontdekten, hoe de gestadige ontwikkeling van het <hi rend="it">sociale instinct</hi> de
     verklaring bevatte van de ontwikkeling van het geweten, hoe de wreede gevoellooze anti-sociale
     zijde der menschelijke natuur nog een overblijfsel is van 's menschen dierlijken oorsprong.
     Vandaar dat bij den sterkst individualistischen, hoogst georganiseerden en geestelijk rijkst
     ontwikkelden mensch het solidariteitsbegrip het sterkst zal domineeren.</p>
    <p>‘Zoo weten wij thans, dat de mensch is gedeeltelijk het gevolg van wat zijn ouders zijn
     geweest, en gedeeltelijk wat omstandigheden, sfeer, omgeving, invloeden van zijn tijd, in
     verband met eigen neigingen en karaktereigenschappen, van hem gemaakt hebben; waarna hij op
     zijn beurt weer vormt de oorzaken van wat na hem zal komen.</p>
    <p>‘Bij het licht, dat, inzonderheid in deze laatste helft der eeuw, de wetenschap voor ons
     heeft ontstoken, vermogen wij dan ook niet alleen te peilen onze afzichtelijkste
     maatschappelijke wonden - want dit hebben vóór ons reeds honderden geslachten gedaan - maar wij
     weten thans de middelen ter genezing. Wij weten thans dat wij zelven, wij de ontwikkelden, de
     bevoorrechten, de bezitters, de invloedrijken, de machthebbenden vormen en vermeerderen dien
     menschenmodder daar in de diepte, die nu en dan als een stroom van maatschappelijke vuilheid,
     als uit een riool tot aan de oppervlakte stijgend, ons doet ijzen van ontzetting.</p>
    <p>‘Wij weten, kunnen althans weten, dat wij zelven ze zorgvuldig kweeken, de ontbindingskiemen,
     die onze geheele maatschappij met ondergang bedreigen.</p>
    <p>‘Wij weten, dat de millioenen schepselen in menschengedaante kruipend en krioelend in de
     holen onzer achterbuurten door ons - bewust handelende en denkende menschen - systematisch tot
     hun dierlijk bestaan veroordeeld worden, daar in het verborgen voorttelend, nieuwe geslachten
     van dergelijke schepselen in het aanzijn roepend, schepselen aan wie al wat menschelijk is
     vreemd blijft. En men behoeft waarlijk geen idealist te wezen om te beseffen, dat het meest
     elementaire begrip van zelfverdediging een andere levenskunst eischt dan die welke tot dusverre
     gevolgd werd.</p>
    <p>‘Tot heden bouwde men kerken, om de aldus stelselmatig tot dieren gekweekte menschen zedelijk
     op te heffen, hopende alleen door het woord oude hereditaire en nieuw verworven geestes- en
     lichaamsneigingen uit te roeien, het logisch en onverbiddelijk natuurproces met eenige
     rhetorische phrases te niet te doen.</p>
    <p>‘Tot heden organiseerde men drank- en prostitutie-congressen, terwijl heel het
     maatschappelijk systeem er op is ingericht beide sociale ziekten zooveel mogelijk te bevorderen
     en de Staat zelf de demoralisatie van zijn volk ijverig tracht te exploiteeren.</p>
    <p>‘Tot heden stichtte men philanthropische vereenigingen, die zich steeds vermenigvuldigden in
     dezelfde verhouding als men voortging de modderlagen der maatschappij geregeld aan te
     vullen.</p>
    <p>‘En al dat waterputten in het Danaïden-vat, eeuw na eeuw, was het gevolg der menschelijke
     onwetendheid omtrent de fysieke en biologische wetten, omtrent het wezen der Natuur, omtrent
     den hereditairen oorsprong der menschelijke neigingen en aandriften en behoeften en gebreken en
     eigenschappen, welke men alle met godsdienstige leerstellingen of met een ethische formule
     meende te kunnen bezweren.</p>
    <p>‘Doch zij rustten nimmer, de priesters der natuurwetenschappen; steeds bleven zij in de
     donkere oerwouden der natuur zoeken naar de tooverbloem, waaronder de gouden sleutel der kennis
     van het al verborgen ligt. En bij dit zoeken vonden zij de kostbare zaden, die, uitgestrooid op
     maatschappelijken bodem eenmaal in ongekende schoonheid zullen opbloeien der worstelende
     menschheid ten zegen. Want zij, de natuuronderzoekers, toonden ons den individu het logisch
     product van herediteit en omstandigheden, in plaats van te zijn de speelbal van een grillig
     fatum, of een wraakgierige Voorzienigheid, wiens wegen onnaspeurlijk zijn! Zij toonden ons den
     mensch als het resultaat van oorzaak en gevolg, en derhalve in massa meester over zijn lot,
     toekomstig beheerscher van de natuur - die Natuur, welke als Simson, zich door de Delila der
     wetenschap haar geheim latende ontwringen, thans in boeien kan worden geklonken.</p>
    <p>‘En zoo kan de Moraal - eene voorheen ijle, ontastbare menschendroom, uit de wolken der
     bespiegeling neerdalen om te verkeeren onder de menschen, als voorheen een Messias, ons
     brengend de blijde boodschap van het Koninkrijk der Wetenschap op aarde.</p>
    <p>‘En die Moraal - de dochter der Wetenschap - wij zullen haar aanbidden met de vervoering van
     een Johannes. Wij volgen haar, zooals de apostelen Jezus volgden in het land van Galilea. En
     een bergtop beklimmend, verzamelt zij de scharen om zich heen en het is ons als hooren wij haar
     zeggen:</p>
    <p>‘Zalig zijt gij armen, want Mijn Koninkrijk nadert.</p>
    <p>‘Zalig zijt gij die nu hongert, want gij zult verzadigd worden.</p>
    <p>‘Zalig zijt gij wanneer u de menschen haten en smaden en uwen naam als kwaad verwerpen, omdat
     gij den moed hebt getuigenis af te leggen van uw geloof in mij.</p>
    <p>‘Verblijdt u dien dag want uw loon is groot. Gij zult worden gekruisigd, maar het Koninkrijk
     Gods is u nabij.</p>
    <p>‘Maar wee hun, die ziende blind en hoorende doof zijn en blijven ontkennen mijnen oorsprong,
     want zij hebben hunnen troost weg.</p>
    <p>‘Wee u, die nu verzadigd zijt, want gij zult hongeren.</p>
    <p>‘Wee u die nu lacht, want gij zult treuren en weenen.</p>
    <p>‘Wee hun van wie de menschen wèl spreken, want hunne ouders deden insgelijks aan de valsche
     profeten.</p>
    <p>‘Maar ik zeg ulieden, die dit hoort, hebt in mijnen naam uw vijanden lief; doet wel dengenen
     die u haten want hun haat is onwetendheid.</p>
    <p>‘Vergeeft diegenen die u vervloeken, die u geweld doen! Want hun vervloekingen en hun geweld
     zijn de zwakke wapenen der onkunde en kunnen niet wonden.</p>
    <p>‘Leert uwen vijanden bij het nieuwe Licht der wereld te aanschouwen de wet van oorzaak en
     gevolg, opdat zij zullen erkennen dat er nimmer een gevolg is zonder oorzaak en, een oorzaak
     zonder gevolg.</p>
    <p>‘Weet dat de zonden der ouders aan hun kinderen en de zonden der maatschappij aan hare leden
     gewroken worden tot in het zevende nageslacht.</p>
    <p>‘Het is geen goede boom die kwade vruchten voortbrengt en geen gezond lichaam dat lijdt aan
     kankerwonden.</p>
    <p>‘En wie altijd vuil werpt in een put, moet niet beschuldigen die put, wanneer hij, dorstend
     naar rein water, slechts vuil ophaalt.</p>
    <p>‘Of wie zijn kinderen bij hunne geboorte ter mestvaalt doemt met de zwijnen, en ze laat eten
     aan hunne troggen en wroeten in hun afval, moet niet beschuldigen die kinderen wanneer zij doen
     wat des zwijns is.</p>
    <p>‘Want het kind is als de vrucht eens booms, en iedere boom wordt uit zijn eigen vrueht
     gekend.</p>
    <p>‘Men leest geen vijgen van doornen en men snijdt geen druif van bramen.</p>
    <p>‘En zoo ook zal het zwijn nimmer een mensch baren.</p>
    <p>‘Alleen wie geboren wordt als Mensch en leeft als Mensch, zal Mensch kunnen wezen.</p>
    <p>‘Een iegelijk die tot mij komt en mijne woorden hoort en handelt naar dezelve en ophoudt zijn
     kinderen te doemen tot de mestvaalt met de zwijnen, ik zal u toonen wien hij gelijk is.</p>
    <p>‘Hij is gelijk aan een mensch die een huis bouwde en eroef en verdiepte en leide het
     fundament op een steenrots; als nu de hooge vloed kwam, zoo sloeg de waterstroom tegen dat huis
     aan en kon hetzelve niet bewegen, want het was op een steenrots gegrond.</p>
    <p>‘Maar die dezelve gehoord en niet gedaan zal hebben is gelijk aan een mensch die een huis
     bouwde op de aarde zonder fundament; tegen hetwelk de waterstroom aansloeg; en het viel
     terstond en de val van dat huis was groot.</p>
    <p>‘En het is geschied als de Moraal, de edele dochter der Wetenschap, deze woorden gezegd had,
     dat de scharen zich ontzetten over hare leer..</p>
    <p>‘Want zij leerde haar als macht hebbende en met als de schriftgeleerden.</p>
    <p>‘En de scharen steenigden haar, zooals zij altijd hen steenigen die luide durven verkondigen
     de macht van <hi rend="it">het Weten</hi>.</p>
    <p>‘Toen Galileï de schoolsche wijsbegeerte vernietigde en de moderne wetenschap grondvestte,
     werd hij door de inquisitie veroordeeld.</p>
    <p>‘En ook in onzen tijd is de inquisitie oer reactie altijd waakzaam, altijd gereed ter
     pijnbank te doemen de priesters van den vooruitgang, te kruisigen de moderne Galileis.</p>
    <p>‘Maar zij vermogen niet hun stemmen te smoren, want in de glorievolle negentiende eeuw is er
     niet maar één Messias - één révolutionnaire geest dien men kan kruisigen, één
     evangelie-verkondiger, één godsdienststichter wiens invloed kan worden vernietigd. Al zijn er
     nog vele geestelijk-zwakken, vele in den blinde rondtastende levensdrenkelmgen, die angstig
     roepen om een profeet, de voor allen bereikbare wetenschap heeft het profetendom opgeheven.</p>
    <p>‘Het is thans heel de menschheid, die dorstend naar de gave des Zieners opstijgt naar het
     licht. Het is niet langer één mensch maar heel het menschdom dat zal stichten een nieuwen
     godsdienst - een godsdienst gegrondvest niet op beloften en belooningen, maar op de kennis van
     het verleden, op de wetten ter ontwikkeling, op een rationeel samenwerken met de Natuur.</p>
    <p>‘Tegenover de titanische krachten van het kosmisch proces zullen wij staan niet langer als
     dwergen, ons angstig afvragend hare oorzaken en werkingen. Want die werkingen zijn onderworpen
     aan vaste wetten, waarin de wetenschap steeds meer doordringt. De strijd is dus niet langer
     ongelijk. De Natuur kan worden vastgelegd aan de ketenen door haarzelve gesmeed, en door de
     mensch-dwergen met de kracht der Rede om haar heen geslingerd.</p>
    <p>‘Wie nu zullen het wezen, die dezen grandiosen arbeid met volle bewustzijn verrichten? -
     Zeker niet de moderne phariseeën, de schriftgeleerden, de priesters - de nazaten van hen, die
     eenmaal den Grooten Revolutionnair aan zijn beulen overleverden.</p>
    <p>‘Het zullen ook niet wezen zij, die, zooals de Bergprediker zeide, ‘thans verzadigd zijn -
     thans lachen’, van wie thans wèl wordt gesproken omdat zij even als hun vaderen de valsche
     profeten eerden.</p>
    <p>‘Het zullen ook niet wezen zij, die het zoeken versmaden, omdat de waarheid en het zoeken
     naar waarheid geen bekoring voor hen heeft. Er bestaat niet de minste reden waarom men een hoog
     edel leven zou gaan leiden, als men er zijn geluk in vindt een gewoon arm leven te verkiezen.
     Niemand kan een geluk genieten, dat boven en buiten zijn behoeften ligt. Zooals Carlyle terecht
     zeide: ‘Een boek kan voor iemand hoogst belangrijk zijn, maar een hond zal aan een afgekloven
     been verre de voorkeur geven.’ En wij zullen den hond dat immers niet verwijten!</p>
    <p>‘De Algoedertierenheid van de ethiek leert ons, dat evenmin als men een hond kan verwijten
     dat hij een hond is, evenmin men den bourgeois satisfait kan minachten omdat hij gevoel, of den
     idioot omdat hij verstand mist. Er zijn eigenschappen, die, hoewel in latenten vorm bij de
     meeste menschen aanwezig, zorgvuldig moeten opgewekt en gekweekt en verzorgd worden, geslacht
     na geslacht, om tot de noodige werkzaamheid te worden geprikkeld. Worden alle edele hoogere
     neigingen door sfeer en omgeving en omstandigheden en nooddwang met geweld gecomprimeerd, zoo
     kunnen zij evenmin hun normalen groei bereiken als een of ander lichaamsdeel dat van de
     geboorte af gecomprimeerd wordt.</p>
    <p>‘Onze maatschappelijke en economische verhoudingen kunnen thans slechts kweeken zelfzucht,
     eigenbelang, gevoelloosheid, schraapzucht, naijver, naastenvrees en menschenhaat; onmogelijk is
     het derhalve van den aldus gevormden en gekneden mensch iets anders te verwachten dan het
     resultaat dier vorming. De natuur, schijnbaar zoo ondoorgrondelijk, volgt slechts met slaafsche
     gehoorzaamheid hare eigen wetten.</p>
    <p>‘Daarom zal in de toekomst de Wetenschap onze ethiek wezen. En die ethiek bevat de
     quintessens van het hoogst individualistisch begrip - de behoefte om met volle bewustheid onze
     zelfheid - de resultante van den arbeid van tallooze voorgeslachten - terug te geven aan de
     menschheid, te dienen alles en allen door de uitoefening van al zijn krachten, al zijn
     vermogens, en toch ondanks dit heilig solidariteitsgevoel te zijn en te blijven een mensch, een
     individualiteit, een wereld op zichzelf.</p>
    <p>‘Ik heb gezegd.’</p>
   </div>
   <div type="chapter">
    <head><hi rend="it">[XXV]</hi></head>
    <p>Een geestdriftig handgeklap van enkelen was op deze rede gevolgd. Doch verreweg de meesten
     onthielden zich van eenig teeken van bijval.</p>
    <p>De voorzitter kondigde nu een korte pauze aan, daarna zou het debat een aanvang nemen. Een
     zestal studenten gaven zich dadelijk op, onder hen het allereerst Nefler, die voortdurend
     aanteekeningen gemaakt had. Luid en opgewonden werden inmiddels de gesprekken; en de
     gesticulaties hier en daar verrieden de heftigheid, waarmede, in afwachting van het debat, de
     onderlinge discussies werden gevoerd.</p>
    <p>De spreker was inmiddels met een zeker flegma weer gaan zitten, zich nu en dan buigend naar
     de secretaresse die blijkbaar allerlei vragen deed en de voor haar liggende papieren met
     kantteekeningen verrijkte. Na een tiental minuten maakten een paar hamerslagen van den
     voorzitter aan het toenemend rumoer der gesprekken een einde, en het eerst werd den heer Nefler
     het woord gegeven.</p>
    <p>In die korte pauze, waarin het hoog opgaand stemgeklater en de chaotische klankenmengeling;
     des sprekers kalm gescandeerd proza had opgevolgd, was Barthold, zich willekeurig isoleerend,
     ongemerkt weggeschoven tot achter tegen den muur, waar hij in een donker hoekje tegen een
     grooten boekenkast aangeleund, onopgemerkt bleef. Denken in den eigenlijken zin des woords deed
     hij niet. Al wat hij voor het oogenblik wenschte, was zich aan elk gesprek te onttrekken. Als
     altijd wanneer een sterke sensatie over hem kwam, was het woord hem ontzegd. Geen enkele der
     wilde ordelooze gedachtenschokken, die zijn hoofd deden gloeien, had hij kunnen formuleeren.
     Hij staarde slechts met zijn meest droomerigen blik naar den jongen man aan de bestuurstafel.
     Op zijn beurt zat Martalis nu met een potlood gereed om de argumenten van zijn tegenstander te
     noteeren.</p>
    <p>Inmiddels was Nefler begonnen te spreken, in het eerst met een zekere nervositeit en telkens
     zijn aanteekeningen inziende, doch weldra met meer kalmte en zekerheid naarmate de argumenten
     hem in grooter rijkdom toestroomden.</p>
    <p>Hij begon met zijn verwondering te uiten over het feit, dat de spreker, in zijn rede zich als
     maatschappelijk hervormer en meer bijzonder als socialist poseerend, weer de onhandigheid
     begaan had - velen zijner geestverwanten eigen om zijn betoog te gronden op de z.g.
     Darwinistische leer. Het Darwinisme, en de natuurwetenschap in het algemeen, te nemen als
     uitgangspunt voor de uiteenzetting van socialistische theorieën of idealen, was de meest
     onlogische methode denkbaar. Hij voor zich had er niets tegen, dat de menschen idealen
     koesterden, hij had zelfs een zekere sympathie voor naturen, bij wie de gevoelselementen te
     sterk domineerden dan dat zij vrede konden hebben met de nuchterheid van het bestaande. Maar
     waar hij tegen opkwam, was tegen hun ongerijmd en aanmatigend beweren dat hun utopieën
     berustten op wetenschappelijke gronden.</p>
    <p>Het Darwinisme beschouwd als een rijke hypothese, en vertegenwoordigend een nieuwe aera in de
     geschiedenis der natuurontdekkingen, kantte zich juist zoo scherp mogelijk tegen alle utopieën
     van wereldhervormers met hun gelijkheidsideeën en gemeenschapsillusiën, want het eerste en
     laatste woord van de natuur was <hi rend="sp">strijd</hi> - een strijd zonder genade, waarbij
     de zwakken ondergaan en de sterken zegevieren - die strijd zelf vormend de eenige voorwaarde
     tot vooruitgang, tot ontwikkeling van de soort, ook van de mensch-soort met al zijn physieke en
     geestelijke eigenschappen.</p>
    <p>‘The survival of the fittest’, als formule de hoeksteen van de Darwinistische leer, was juist
     de schitterendste rechtvaardiging van het liberale stelsel van maatschappelijke vrijheid, door
     den spreker aangerand op grond van diezelfde leer. Daar de verschillende organismen van elke
     soort in de natuur zich veel te snel vermenigvuldigen, hebben alleen die individuen die het
     grootste weerstandsvermogen bezitten kans in het leven te blijven. En juist dat natuur-feit -
     dat overblijven van den voor 't leven het meest geschikte vormde de geleidelijke ontwikkeling
     tot altijd hooger organismen met aanhoudende specialiseering der organen en steeds fijner
     bewerktuiging der deelen. Zonder dien onderlingen wedijver in de samenleving belichaamd door de
     concurrentie - zon der dien verwoeden, alle krachten eischenden strijd om het bestaan, zou
     alles op aarde stationnair blijven.</p>
    <p>Indien dus de wereldhervormers van voorheen en thans hun zin kregen; indien een ieder
     toewijding en naastenliefde beoefende, en in de menschenmaatschappij de zwakke, weinig
     levensvatbare individuen uit medelijden kunstmatig werden verzorgd; indien wat de spreker als
     maatschappelijke modder had aangeduid, met de anderen werd omhoog geheven, natuurlijk ten koste
     van de krachtigen, aan wie de instandhouding en ontwikkeling van de soort door de natuur was
     opgedragen, zoo zou de menschelijke energie het menschelijk intellect en alles wat wij nu aan
     den verwoeden bestaansstrijd te danken hebben, in enkele eeuwen onherroepelijk te gronde gaan,
     want in de natuur beteekende stilstand achteruitgang. De natuur, in hare weergalooze
     scheppingsdrang, ging daarom met zoo kwistige roekeloosheid te werk, omdat zij steeds naar
     volmaking streeft en onder de milliarden geboorte-kiemen slechts enkele bestemd zijn tot
     ontwikkeling te komen.</p>
    <p>Nu kon men die natuur, welke sanctionneert het recht van den sterkste en het behoud van den
     best gewapende in den strijd, wreed noemen, daar had hij niets tegen, mits men die wreedheid
     tegelijkertijd als noodzakelijk erkende.</p>
    <p>De natuur, naarmate men haar scherper kon beluisteren en waarnemen, vertoonde zich aan den
     mensch steeds duidelijker als de incarnatie van het individualiteitsbegrip, en hoe hooger
     standpunt de menschsoort in die natuur ging innemen, hoe sterker de differentiatie tusschen de
     individuen op den voorgrond trad, hoe meer men zich verwijderde van het gelijkheids- en
     gemeenschapsideaal der moderne utopisten.</p>
    <p>Vervolgens bracht hij in herinnering, hoe, in de oudheid, toen de groote familieverbanden,
     waaronder de menschen leefden, het gemeenschapsgevoel kweekten, de individuen onderling weinig
     verschilden, ook doordien destijds de verdeeling van arbeid nog nauwelijks bestond. Ruil van
     goederen kwam nog zelden voor, althans niet in die mate, dat dit op de verscheidenheid van
     eigenschappen invloed kon hebben. In de middeneeuwen begonnen pas de ambachten, de speciale
     vakken te bloeien en ging dientengevolge de ruilhandel tot het eigenlijk wezen der productie
     behooren. Toenemende differentiatie dus van de menschelijke vermogens en organen en toenemende
     verdeeling van arbeid.</p>
    <p>Toch was men destijds de hoogste natuur-idee nog op iange na niet genaderd. Het zuiver
     individualistisch beginsel was nog slechts in embryonischen vorm aanwezig. Tot op het einde der
     vorige eeuw werden handel, productie, nijverheid door tal van heerlijke en stedelijke rechten
     en privilegiën belemmerd. Vooral de gilden met hun autoritaire en tirannieke reglementen
     droegen hiertoe bij. De vrijheid van initiatief was aan banden gelegd. Het ontkiemend
     individualisme werd systematisch geknot, en wel zoolang totdat eindelijk al deze lang
     teruggedrongen krachten zich deden gelden en de ontzettende uitbarsting plaats had, die aan de
     zich van alle banden losworstelende maatschappij den krachtigsten stoot gaf, welke de
     geschiedenis had op te teekenen. Want hierdoor werd in geheel Westelijk Europa onze samenleving
     geleid in de breede veilige banen door de natuurwetten aangegeven. En men zag een grootsche
     harmonie geboren worden uit den strijd een strijd die alleen in de oogen van gevoelsmenschen en
     kortzichtigen op een chaos gelijkt.</p>
    <p>Orde en regelmaat beheerschten langzamerhand de massale werkingen uit het klein onderling
     menschelijk worstelen geboren. Vrijheid moest derhalve het wachtwoord zijn en blijven. En al
     konden, naarmate de beschaving voortschrijdt, enkele al te wreede elementen van die vrijheid
     langzamerhand door Staatsinmenging binnen zekere perken worden teruggedrongen, het
     individualistisch beginsel, ten koste van zooveel jammer en bloed aan den nacht der eeuwen
     ontworsteld, moest in den grond van zijn wezen onaangetast blijven, want dáárin alleen lag de
     voorwaarde ter verdere ontwikkeling.</p>
    <p>‘Daarom,’ ging de spreker voort, ‘is het de plicht van elk wetenschappelijk denkend mensch de
     toestanden door de Fransche omwenteling in het leven geroepen te verdedigen tegen de
     gevoelsopwellingen van goedhartige hervormers, die met hun collectivistische theoriën ons naar
     de primitieve barbaarschheid zouden willen teruggvoeren. Al die uit de lucht gegrepen
     heilmiddelen, waaraan de stevige basis van het bestaande en bestaand hebbende ontbreekt, al die
     ijdele droomen van would-be wereldverbeteraars, wier volslagen gemis aan historisch inzicht
     alleen kan verklaren hun politieke bijziendheid en wier argumenten in flagranten tegenspraak
     zijn met wat men het grondwettige der natuur zou kunnen noemen, zij zijn zoo oud als de wereld.
     Te allen tijde hebben dwepers gepoogd de menschen in engelen te herscheppen. De krachtigste
     verreikendste pogingen daartoe zijn door de groote godsdienststichters beproefd geworden.
     Indien twintig eeuwen geleden de wetenschap de hoogte hadde bereikt waarop zij thans staat, de
     Bergrede zou heel anders hebben geklonken. Bij Christus even als bij de meeste moralisten is
     uitsluitend de gevoelsmensch aan het woord geweest, omdat de kennis der kosmische wetten dien
     gevoelsstroom nog niet in de veilige bedding der Rede vermocht te leiden. Een opmerkelijk
     verschijnsel is het dan ook dat thans, op het einde der negentiende eeuw, sommige idealisten,
     met een algeheel voorbijzien van het verleden, nog denken en spreken als in de dagen der
     apostelen, daarbij in vollen ernst zich wijsmakend dat aan hun holle theorieën waarachtige
     wetenschap ten grondslag ligt.</p>
    <p>‘Indien deze menschlievende personen zich slechts vergenoegden met te ijveren voor de
     gerechtigheid in deze maatschappij, indien zij zich bepaalden tot hun eigenlijk terrein het
     terrein der altruistische moraal, zonder op economische of sociologische inzichten aanspraak te
     willen maken, hun taak zou een schoone en dankbare wezen.</p>
    <p>‘Thans is hun theorie niet alleen nutteloos maar zelfs gevaarlijk. Het voorspiegelen van vage
     droombeelden, het opsommen van de weldaden van een toekomstigen illusionnairen heilstaat,
     waarin voor het zuiver menschelijke geen plaats is, kan slechts op de onkundige massa
     ontzenuwend werken, en in plaats van een degelijk levenslustig arbeidersvolk dwepers en
     ontevredenen en oproerlingen kweeken.</p>
    <p>‘Wie in de hedendaagsche phase der maatschappelijke ontwikkeling nog niet begrijpt dat het
     eerste en laatste wat de wereldgeschiedenis ons geleerd heeft, is vrijheid, behoort tot die
     humane maar onpractische individuen, die het sociaal en politiek <hi rend="it">a, b, c,</hi>
     nog te leeren hebben.</p>
    <p>‘Gelukkig,’ besloot de spreker, ‘dat overal waar de vrijheid zich eenmaal heeft baan
     gebroken, geen teruggang meer mogelijk is. Elke schrede door de beschaving afgelegd, brengt ons
     nader tot de finale triomf van het individualistisch beginsel, dat, in oorsprong en wezen, de
     volkomen negatie is van de onwetenschappelijke gelijkheidstheoriën van de collectivistische
     drijvers en sociale utopisten.’</p>
    <p>Nefler had met klimmenden nadruk zijn rede ten einde gebracht, en een algemeen stormachtig
     applaus viel hem ten deel. Dadelijk daarna verhief zich weer het stemmengegons luidruchtiger
     nog dan te voren. Op de meeste aangezichten evenwel was een zekere ontspanning te lezen, als
     had het laatst gesprokene een algemeene verademing teweeggebracht. De voorzitter scheen
     inmiddels een vraag tot Martalis te richten, en deze knikte toestemmend. Daarop volgde de
     mededeeling, dat de inleider elk debater afzonderlijk wenschte te beantwoorden. Derhalve gaf
     hij hem het woord tot repliek.</p>
    <p>Een glimlach, die den stroeven ernst zijner trekken verzachtte, zweefde Martalis om de
     lippen, toen hij onder een plotseling invallende stilte opstond.</p>
    <p>Hij zeide het allereerst de aandacht der vergadering te willen vestigen op de omstandigheid,
     dat de heer Nefler had bestreden wat hij niet had uitgesproken, zelfs niet in zijn inleiding
     had aangeroerd, en daarentegen stilzwijgend was voorbijgegaan het eigenlijke door hem
     behandelde onderwerp: ‘herediteit en maatschappelijke moraal’. Hieruit meende hij de conclusie
     te mogen trekken, dat de spreker te dien opzichte geen argumenten tegenover de zijne had te
     stellen. Hoewel de debater, door een geheel ander onderwerp te berde te brengen, dus feitelijk
     buiten de orde was gegaan, wilde hij, indien de vergadering er in toestemde, hem gaarne op den
     ingeslagen weg volgen en thans behandelen de nieuw opgeworpen kwestie, die kon worden
     samengevat in de formule: ‘het socialisme in strijd met het darwinisme.’</p>
    <p>Hier wachtte hij even, rondziende als om machtiging te vragen voort te gaan. Onmiddellijk
     deden zich eenige bijvalsbetuigingen hooren.</p>
    <p>‘Ik heb hem eenvoudig au pied du mur gezet!’ fluisterde Nefler zijn naasten buurman toe. ‘Hij
     draaide aanhoudend om de kwestie heen.... heb je 't wel gemerkt? Als hij er zich nu nog weet
     uit te redden, is hij knap!’</p>
    <p>De ander knikte.</p>
    <p>‘Juist, dáár moesten we hem hebben. Ik had nagenoeg precies hetzelfde willen zeggen als jij.
     Ik kan nu gerust van het woord afzien.’</p>
    <p>‘Vrijheid dus en strijd....’ hernam Martalis, ‘het recht van den sterkste.... ziedaar wat
     volgens het liberale dogma - in overeenstemming met de Darwinistische theorie - de
     hoofdvoorwaarde is tot verdere ontwikkeling en beschaving der menschenmaatschappij!</p>
    <p>‘Nu moet echter, alvorens hierop verder in te gaan, duidelijkshalve eerst worden uitgemaakt,
     welke strijd bedoeld wordt, m.a.w. of het de physieke, intellectueele dan wel de financieele
     krachten zijn welke in dien strijd tusschen de individuen moeten zegevieren.</p>
    <p>‘Ik veronderstel dat niet één der hier aanwezigen mij zal antwoorden, dat de physieke
     meerderheid in onze maatschappij den doorslag geeft. Dan immers zou de geniaalst aangelegde
     individu, wiens spiervermogens te wenschen overlieten, voor den eersten den besten polderwerker
     in den bestaansstrijd het onderspit moeten delven!</p>
    <p>‘Blijven dus over de intellectueele en de financieele strijdkrachten in onze samenleving.</p>
    <p>‘De laatste te willen identifieeren met de Darwinistische theorie.... het geld - een
     ruilmiddel, dat alleen dienen moet om de tallooze raderen van ons gecompliceerd maatschappelijk
     systeem gemakkelijker te doen bewegen - te nemen als basis voor een natuurrechtelijke
     levensbeschouwing, zal wel in geen denkend brein opkomen. Blijft dus over de intellectueele
     strijd, gevoerd met geestelijke wapenen - de eenige die in een samenleving als de onze gebezigd
     kunnen worden, de eenige die geen wetten, geen politiemacht ons verbieden tegen onze
     medemenschen te keeren.</p>
    <p>‘Het vuistrecht heeft uitgediend, althans tusschen de leden van een zelfde maatschappij. De
     strijd, de mededinging doet zich onder geheel andere vormen voor. Wij vechten niet om een buit,
     ten einde onzen honger te stillen, of om een geldzak die ons aan brood kan helpen, als honden,
     die in de straat om een been vechten. De concurrentie, de dagelijksche worsteling om het
     bestaan, en de vrijheid voor allen om mede te worstelen, betreffen derhalve de geestelijke
     elementen onzer natuur. Voor ons, schepselen der Rede, producten eener eeuwenoude
     maatschappelijke ontwikkeling, is het recht van den sterkste dus op intellectueel en geestelijk
     terrein gebracht, en op dat terrein eisch ook ik, socialist, op grond van de natuurwetten door
     de wetenschap aan het licht gebracht, eisch ook ik de bekrachtiging van de natuurlijke
     ongelijkheid onder de individuen, eisch ook ik <hi rend="sp">vrijheid voor allen en strijd voor
      allen</hi>!’</p>
    <p>Een oogenblik hield de spreker stil.</p>
    <p>Voor het eerst dien avond had zijn stem zich breeder uitgezet, trilde daarin, onder de
     gewilde kalmte van den redenaar, die weet een hem vijandig gezind gehoor voor zich te hebben,
     een diepe ingehouden emotie. En in zijn oogen, terwijl hij ze over de aanwezigen liet rondgaan,
     lag iets uitvorschends, als zocht hij op al die luisterende aangezichten al ware het slechts
     één flauwe afstraling van zijn eigen machtige gevoelingen.</p>
    <p>‘Ook ik eisch strijd, maar strijd <hi rend="sp">voor allen</hi>!’ hernam hij met klimmenden
     nadruk. Strijd is leven, strijd is, wanneer hij op het gebied der Rede gevoerd wordt, de
     hoogste manifestatie van het mensch-zijn. En juist omdat in onze maatschappij die grootsche
     worsteling, die tot altijd hooger beschaving en ontwikkeling voert, aan drie vierden van het
     menschdom is ontzegd, daarom is deze samenleving, in hare huidige evolutiephase, een
     verkrachting van de Darwinistische theorie daareven door mijn tegenstander aangehaald. ‘The
     survival of the fittest’ is hare leuze. De sterken, de voor 't leven het best geschikteen
     gewapende individuen moeten omhoog stijgen, de zwakken ondergaan. Zóó wil het de natuur in
     haren volmakingsdrang.</p>
    <p>‘En wat doet nu onze kranke tegennatuurlijke maatschappij?’ Zij doemt de grootste helft van
     het menschdom reeds bij de geboorte ten ondergang. Zij vernietigt, vermorzelt, vertreedt in het
     slijk de millioenen ontkiemende krachten, door de natuur bestemd in de groote worsteling mede
     te streven. En tegelijkertijd beurt zij met zorgvolle teederheid omhoog de zwakken, de kranken,
     de willoozen, de door weelde en ledigheid en genotzucht sedert eeuwen gedegenereerden,
     kunstmatig kweekend en koesterend het flauwste sprankje geestelijke en physieke
     levensvatbaarheid bij hen aanwezig! En dat heet dan de triomf van het individualisme!</p>
    <p>‘Men schermt met de woorden <hi rend="it">individualisme</hi> en <hi rend="it">vrijheid</hi>
     zonder iets van hunne waarachtige beteekenis te begrijpen; men schermt met die woorden in een
     samenleving, waarin drie vierden van het menschdom, door het feit alleen dat zij geboren worden
     in kasten, waar alle zuurstof voor lichaam, geest en ziel hun van kind af is ontzegd, met
     onverbiddelijken dwang worden gedoemd tot de mestvaalt - tot een bestaan, waartoe de natuur -
     daareven door den debater <hi rend="it">wreed</hi> genoemd - toch geen harer meest redelooze
     schepselen zou veroordeelen.’</p>
    <p>‘De invloed van uiterlijke levensvoorwaarden op de vorming van den individu wordt dus
     eenvoudig geloochend. Een der voornaamste factoren, waarmede de evolutie-theorie rekening
     houdt: het zich aanpassen aan levenswijze en omstandigheden - de ontwikkeling der in den strijd
     gebezigde organen ten koste der werkelooze organen - dit alles vormend het zwaartepunt der
     Darwinistische leer - wordt derhalve ontkend waar het de natuursoort Mensch betreft!</p>
    <p>‘Vrijheid en individualisme in een maatschappij, waar reeds het pasgeboren hulpelooze kind,
     tot sommige kasten behoorend - welke krachten en gaven ook in latenten vorm aanwezig mogen zijn
     - <hi rend="it">alle</hi> hoofdvoorwaarden ten leven: lucht, licht, voedsel, zorgen moet
     missen!</p>
    <p>‘Vrijheid en individualisme in een maatschappij, waar alleen het toeval der geboorte nl.
     finantieele macht of onmacht den doorslag geeft, waar in elke streng afgescheiden
     menschencategorie een kunstmatige tegennatuurlijke gelijkheid wordt gekweekt, en elke
     natuurlijke individueele <hi rend="it">ongelijkheid</hi> systematisch wordt geloochend, omdat
     de geldgod, ten spijt van alle natuurphilosophie, in blinde willekeur nivelleert, knottend wat
     uitsteekt, omhoog beurend de zwakken, verlammend de nieuw ontwakende frissche elementen,
     beschermend uitsluitend zijn enkele gunstelingen, hoe weinig physieke en geestelijke
     levensvatbaarheid zij ook bezitten mogen.</p>
    <p>‘De Natuur, in haar drang tot volmaking, wil voor hare schepselen die levensvoorwaarden welke
     het overblijven van de krachtigsten en geschiktsten mogelijk maken, doch onze samenleving
     dwarsboomt haar streven, vermoordt hare bedoelingen, legt den mensch op een Procrustes-bed,
     vervormend tot een afzichtelijken chaos de harmonie harer wetten. Ons maatschappelijk systeem
     stelt de voor allen bestemde levensarena slechts voor enkelen open, de groote meerderheid wordt
     er buitengesloten, gedwongen om van geslacht tot geslacht te ademen in een atmosfeer van
     zedelijke verrotting, in een atmosfeer waar alleen de laagste dierlijke instincten de impulsie
     ten leven vertegenwoordigen. En dan worden van de zijde der door het toeval bevoorrechten, in
     het volle besef van hun machtige superioriteit, oogen en ooren dicht gehouden, in walging van
     dien vunzen, in den onderaardschen levenskerker opgesloten menschenpoel - gewoonlijk Demos
     genoemd.</p>
    <p>‘En die gekerkerde, buiten het eigenlijk menschenleven gehouden, aan handen en voeten
     gebonden machtelooze Demos wordt dan gemeenlijk beschuldigd de oorzaak te zijn van de vele
     maatschappelijke krankheden! Dernos, die slechts gevolg is, wordt tot den rang van oorzaak
     verheven!!</p>
    <p>‘En nu zou een dergelijk systeem van vrijheid moeten worden bestendigd, in naam van de
     natuurwetenschappelijke theorie, heden avond als troef uitgespeeld tegen de
     sociaaldemocratische wetenschap, welke juist daarin haar zwaartepunt heeft gevonden!</p>
    <p>‘Vanwaar de hopelooze begripsverwarring welke onder de medestanders van den heer Nefler nog
     altijd heerschende is? M. I. is de oorzaak niet ver te zoeken. Wie met eenig resultaat een
     kwestie, een idee of een richting wil bestrijden, moet beginnen met zich van de quittessens
     dier richting op de hoogte te stellen. Wie dit niet doet, vecht alleen tegen de molenwieken van
     zijn eigen fantasie. Te oordeelen naar zijn rede, heeft de debater heden-avond niets anders
     gedaan dan dat. Zelfs de eerste elementen der sociaal-democratische wetenschap zijn voor hem
     een gesloten boek. Zijn verbeelding heeft derhalve een eigenaardig geconcipieerd
     maatschappijtje, bevolkt met engelen, en met het beginsel gelijkheid als eenig gebod, met
     beminnelijke naïveteit in elkaar gezet, en dit ‘heilstaat’ gedoopt; om daarna, en volkomen
     terecht, walgend van zijn eigen maaksel, de natuurwetenschap te hulp te roepen om het
     wangedrocht te vernietigen.</p>
    <p>‘Hoe vaak zal nog moeten worden herhaald, dat de sociaaldemocratie van heden geen andere
     wetten erkent dan juist die welke de natuur ons tot heden openbaarde. Wij maken niet, wij
     scheppen niet, wij trachten niet, zooals de maatschappelijke dogmatici, de economische
     werkingen te dwingen binnen de enge grenzen van een vooropgesteld weten en willen, maar wij
     observeeren onze kranke koortsige samenleving in hare voortdurende worstelingen met de reactie,
     en wij helpen en steunen haar in dien grandiosen strijd, door te stalen tegen den Mammon de
     millioenen door hem te vertreden schepselen, door zoo mogelijk te redden de rijke ontkiemende
     krachten door hem bestemd onder de kar van Jaggernaut te worden verpletterd. Wij helpen het
     altijd groeiend en vergroeiend maatschappelijk organisme, door te koesteren, te verzorgen de
     tot dusverre verwaarloosde deelen, welke zijn ontwikkeling en gezondwording vertragen.</p>
    <p>‘Want voor ons is de maatschappij geen mechanisme, geen product van menschenhersens, van een
     zich bewust menschelijk willen, maar een complex van onbewust samenwerkende krachten, van
     invloeden en werkingen en verschijnselen op elk gebied, waartegenover de mensch als willend
     individu machteloos staat. Al brengt hij vaak, soms bewust, soms onbewust, die invloeden in
     werking, al provoceert hij door karakterneigingen en geestelijke behoeften, en inzonderheid
     door zijn onderzoekingen en ontdekkingen de krachten die den maatschappelijken groei
     beheerschen, toch is hijzelf in den grond der zaak meer werktuig dan wil.</p>
    <p>‘Evenmin als de uitvinder van de stoommachine zich destijds eenig begrip kon vormen van de
     vèrreikende gevolgen van zijn arbeid, van de industrieele revolutie er door in het leven
     geroepen, van de titanenkrachten er door ontketend, van het opbloeien van het kapitalisme, dat
     op zijn beurt weder de noodzakelijke voorbereiding tot een hoogere organisatie vormt, evenmin
     kan het menschengeslacht van heden een toekomst-programma opmaken, zich eenig begrip vormen van
     de invloeden en werkingen welke latere uitvindingen en ontdekkingen op het zoo gecompliceerd
     maatschappelijk organisme kunnen uitoefenen. Er <hi rend="it">kan</hi> weer eert nieuwe
     productie-factor worden ontdekt, die revolutionneert de economische toestanden op nòg radicaler
     wijze dan de stoom dit vermocht. Wellicht is de electriciteit aangewezen om die taak te
     vervullen, wellicht ook staan wij aan den vooravond van nog gewichtiger uitvindingen. En waar
     zou de individu van heden, tegenover de nieuw ontketende wereldkrachten, dan blijven met zijn
     uitgedacht utopistisch wereldje - vrucht van de invloeden van het heden?</p>
    <p>‘De wetenschappelijk aangelegde mensch, toegerust met een juist begrip der geschiedenis,
     tracht derhalve niet een zich ontwikkelend organisme te wringen in het keurslijf der traditie
     of in een even eng keurslijf van eigen vinding, maar tracht mede te werken in de richting door
     de evolutionnaire krachten en de economische verschijnselen aangewezen.</p>
    <p>‘Hij weet dat elke kenmerkende periode in de geschiedenis slechts een voorbijgaande phase is
     in de wereldontwikkeling. En nu ziet hij, dat de kapitalistische periode, met hare bandelooze
     eigendoms-privilegiën en moordende concurrentie haar climax bereikt hebbende, thans
     doodgebloeid is en op de natuurlijkste wijze bezig is te vergroeien tot een periode van
     industrieele samenwerking, die, in aller belang, noodzakelijk maakt het gemeenschappelijk bezit
     van grond en arbeidsmiddelen, het verbond van kapitaal en arbeid. Die gemeenschappelijke, op
     samenwerking gebaseerde productiewijze zal natuurlijk mede een geleidelijke omwenteling
     tengevolge hebben in de maatschappelijke levensvormen en de maatschappelijke moraal; en deze
     invloeden zullen - dank zij het menschelijk aanpassingsvermogen - krachtig op den individu
     inwerken evenals de bezitkoorts en de tijgerkamp van heden zich thans bij hem doen gelden.</p>
    <p>‘Dat na die periode van industrieele samenwerking, in den loop der eeuwen, weer nieuwe
     toestanden zich zullen vormen, is natuurlijk aan geen twijfel onderhevig. Deze zijn thans nog
     niet bij benadering te voorzien, doch zullen ook dàn weder natuurlijke en onafwendbare
     uitvloeisels zijn van nieuwe economische en sociale werkingen.</p>
    <p>‘Ziedaar in korte trekken wat de hoogepriesters der sociale wetenschap hebben verkondigd, en
     men zou hun leer die van “het maatschappelijk verworden” kunnen noemen. Het verleden, de
     traditie hebben daarin geen andere beteekenis dan dat zij vormen den bodem waaruit is ontkiemd
     het heden, waarbij die traditie tevens dient ter kenschetsing van de nieuwe edeler levensvormen
     en de hoogere beschaving die ons wachten. De schemering wordt eerst duister wanneer een helder
     licht ons tegenstraalt. Wij begrijpen eerst recht <hi rend="it">hoe</hi> duister en barbaarsch
     een vroegere toestand was, wanneer een nieuwe dageraad voor ons geestesoog oprijst.</p>
    <p>‘In de achttiende eeuw, vóór de groote Omwenteling, werd het tirannieke gezag van den adel en
     de priesters door de bevoorrechten volkomen rationeel gevonden. Toen eindelijk de derde stand
     het juk der slavernij afschudde en het gansene beschaafde Europa den terugslag der ontzettende
     gebeurtenissen gevoelde, dacht men niet aan de achterste rangen. Daarvoor moest weer een nieuwe
     dageraad oprijzen - die van heden. Nu is de bevrijding van den vierden en vijfden stand
     aanstaande, doch het menschdom van heden kan zich nog altijd niet ontworstelen aan de idee van
     slavendom en lijfeigenschap.</p>
    <p>‘De Zuid-Amerikaansche slavenhouders waren een halve eeuw geleden zich de immoraliteit van
     het slavenstelsel evenmin bewust als de kapitalisten van heden zich de immoraliteit van het
     kapitalistisch slavenstelsel bewust zijn, want de moraal verandert tegelijk met de zich
     wijzigende toestanden.</p>
    <p>‘In Zuid-Amerika werden zij die de zijde der slaven kozen, en voor hunne bevrijding
     arbeidden, openlijk gebrandmerkt als vijanden van recht, orde en zedelijkheid; zij werden als
     paria's bejegend, even als zij die zich thans, in den jare 1893, openlijk socialisten noemen.
     De voorstanders der slavernij vertegenwoordigden destijds de partij van het heerschend gezag,
     van de heerschende moraal, van den traditioneelen eerbied voor eigendom, voor de dogma's der
     kerk, voor alles wat van het verleden de sanctie heeft.</p>
    <p>‘Want elke verandering in zienswijze en moraal is in de oogen van den klein-zienden
     alledag-mensch misdadig. Voorgangers en hervormers en beschavings-pioniers, die de maatschappij
     in hare barensweeën bijstaan, worden even als Socrates en Christus ter dood gebracht en
     veroordeeld, totdat eindelijk hun Zien en Begrijpen de heerschende moraal is geworden.</p>
    <p>‘En die achterblijvers, die behoudzuchtigen vermoeden weinig dat ook zij, in naïeve
     onbewustheid van de evolutionnaire werkingen, een taak te vervullen hebben, en niet de minste.
     Zij toch vertegenwoordigen de reactie, zweepen op tot die geweldige beeldstormende daden, die
     machtige wereldschokken, die soms met een halve eeuw van geleidelijke ontwikkeling gelijk
     staan. Niet de partijen van den vooruitgang maar die van het behoud roepen revoluties in het
     leven. Tegenwerking en dwang oefenen op krachtige vooruitstrevende geesten een sterken prikkel
     uit, en voor dien prikkel zal de reactie wel altijd blijven zorgen.</p>
    <p>‘Het schijnt,’ heeft Zöllner in de voorrede van een zijner werken gezegd, ‘dat er een wet is,
     gegrond in het wezen zelf der dingen, waardoor elke nieuwe idee, zoowel op het gebied van het
     sociale leven als op dat van de algemeene menschelijke cultuur, slechts onder de
     stuiptrekkingen van twee strijdende partijen als een levensvatbare waarheid tot het licht kan
     stijgen.’</p>
    <p>‘Zoo zullen in de eeuwen die na ons komen, de dogmatici van het alsdan heerschend systeem van
     eigendom en productie, even verwoede tegenstanders van de latere maatschappelijke diagnostici
     wezen, als de hedendaagsche liberalen tegenstanders zijn van de socialisten en collectivisten
     der negentiende eeuw, en weer de noodige stimulatie tot altijd hooger streven vormen.</p>
    <p>‘Tot de vele wanbegrippen aangaande het socialistisch voelen en denken behoort ook nog de
     daareven uitgesproken opvatting, dat een samenleving gebaseerd op gemeenschappelijk produceeren
     uit louter engelen zou moeten bestaan. Die engelen-theorie is op één lijn te plaatsen met de
     zoogenaamde gelijkheidstheorie. Even als de sociale evolutie, door het openstellen der
     levensarena voor <hi rend="sp">allen</hi>, juist naar een verscherping van de <hi rend="sp"
      >natuurlijke</hi> ongelijkheid onder de menschen heenwijst - in flagrante tegenstelling met de
     huidige kunstmatige nivelleering van de leden van elke afzonderlijke kaste - evenzoo houdt onze
     sociale wetenschap vóór alles rekening met het echt menschelijke in den mensch. De
     maatschappelijke utopisten van alle eeuwen: een Thomas Morus en vooral de latere Fransche
     theoretici konden hunne gefabriceerde wereldjes met engelen bevolken. Bij een illusionairen
     staat passen illusionaire wezens. Hun fantasie konden zij den vrijen teugel laten.</p>
    <p>‘Maar de sociaal-democratische wetenschap is geworteld in den vasten bodem van het gewordene.
     Zij ziet - met het boek der geschiedenis opengeslagen voor zich - de maatschappij als een
     complex van invloeden, waarvan de mensch niet is de maker maar veeleer het resultaat. In plaats
     van luchtkasteelen te bouwen, bepaalt zij zich tot het bespieden van de realiteit en den gang
     van zaken, tot het voortstuwen in de aangewezen richting, tot het opruimen van de hinderpalen
     welke den natuurlijken ontwikkelingsgang belemmeren.</p>
    <p>‘Zij predikt derhalve geen altruisme in een maatschappij die berust op egoïsme, zelfs in die
     mate, dat de consequente toepassing der Christelijke leer het maatschappelijk raderwerk van
     heden zou doen stilstaan. De sociaal-democratische wetenschap moraliseert noch idealiseert,
     doch beluistert den koortsigen polsslag van het sociaal en economisch leven. Zij weet dat de
     mensch der toekomst zal blijven mensch, d.w.z. het product van zijn tijd en van de
     omstandigheden waaronder hij leeft. Dat die mensch, zoolang de wereld zal bestaan, zich blijft
     vervormen naar, aanpassen aan de elkaar opvolgende sociale economische toestanden, even als
     zijn moraal zich vervormt, even als de zeden en wetten gedwee de tijdstroomingen volgen.</p>
    <p>‘Men denke hierbij slechts terug aan enkelen der hoogste geesten in de oudheid - aan een
     Plato, die, zich niet kunnende plaatsen <hi rend="it">buiten</hi> zijn tijd, zelfs in zijn
     ideaal-staat slaven noodzakelijk achtte; aan een Socrates die zeden huldigde, welke wij thans
     afschuwwekkend en misdadig achten. In diezelfde mate zijn wij negentiende-eeuwers producten van
     onzen tijd, slaafsche volgelingen der heerschende moraal, der heerschende ideeën en
     opvattingen.</p>
    <p>‘Dat de socialistisch denkende mensch van heden de hoedanigheden welke men aan engelen pleegt
     toe te schrijven in meerdere mate zou bezitten dan hij die nog in de windselen der traditie zit
     vastgeklemd, is derhalve een van die begoochelingen die - zoo zij al in een denkend brein zijn
     opgerezen - toch dagelijks door de werkelijkheid worden gelogenstraft. De socialistische
     beweging onzer dagen, die met hare partijwoelingen en verdachtmakingen en onderlingen haat en
     naijver ons zóóoveel onschoons te zien geeft, levert het sprekendst bewijs, dat de mensch, ook
     al leeft hij voor de edelste humanitaire idealen, ook al wijdt hij zich met geheel zijne ziel
     aan een doel, dat lijnrecht met zijn eigenbelang in strijd is, toch is en blijft het resultaat
     der zedelooze barbaarsche maatschappelijke verhoudingen van heden. In het menschenbrein kan de
     humanitaire idee krachtig omhoog ranken, maar alleen nieuwe toestanden, nieuwe maatschappelijke
     eischen kunnen langzamerhand de menschenziel vervormen, kneden, haar aanpassen aan het
     bestaande.</p>
    <p>‘Hiermede wordt niet bedoeld, dat in een latere socialistisch georganiseerde samenleving de
     menschelijke hartstochten minder fel zullen woeden dan thans, integendeel. Van vele aandriften
     zal veeleer een verscherping te verwachten zijn. Wanneer de grenzelooze hebzucht, de
     eigendomskoorts van thans geen recht van bestaan meer zal hebben, wijl het individueel en
     geërfd bezit heeft opgehouden te bestaan, zal waarschijnlijk de eerzucht feller dan ooit
     ontwaken, zij het ook in een anderen vorm dan thans - een vorm die der menschelijke cultuur
     slechts ten goede kan komen. Het groote verschil zal dus bestaan in de wijze waarop de
     menschelijke neigingen en aandriften zullen worden geëxploiteerd.</p>
    <p>‘Wanneer het belang van den individu samenvalt met het belang der gemeenschap, in plaats van
     zooals nu er mede in strijd te wezen, wanneer andere spoorslagen dan die van gouddorst en
     concurrenten-haat de eerzucht voedsel geven, dan wordt die eerzucht, en zelfs het egoïsme, in
     plaats van een vloek een zegen, zullen beide driften in den loop der eeuwen onder thans nog
     ongekende vormen zich openbaren.</p>
    <p>‘Wanneer arbeid en kapitaal, na den strijd op leven en dood van heden, zullen zijn verbonden,
     in plaats van de oude mythe van Cadmus met de drakentanden tot een dagelijkswederkeerende
     realiteit te maken, dan wordt de zelfzucht, thans door kanselredenaars zoo vruchteloos
     gegeeseld, demachtigste drijfveer ter ontwikkeling.</p>
    <p>‘Wanneer langzamerhand zal worden begrepen, dat de verwaarloozing de verkankering van de
     voornaamste deelen van een organisme, tot den achteruitgang van dat organisme leidt, en de
     maatschappij inziet dat zij, loochenend de meest elementaire natuurwetten, loochenend de
     absolute noodzakelijkheid van de eerste voorwaarden ten leven voor hare leden, slechts de
     sanctionneering is van de brute, redelooze, der cultuur een kaakslag toedienende
     Mammon-heerschappij, dan zal eenmaal verwezenlijkt worden veel van datgene wat door de moderne
     priesters der sociale wetenschap is voorzien en begrepen.</p>
    <p>‘En hoe nu deze nieuwe ontwikkelingsphase in de geschiedenis der menschheid te helpen
     voorbereiden?</p>
    <p>‘Niet door absurde toekomst-programma's op te maken; en ook niet door te rekenen op de
     moderne phariseeën, die zich thans verlustigen in hun eigen voorrechten en de slavernij en
     onmacht en onkunde van ‘Demos’; op de moderne phariseeën, die voet voor voet hun privilegiën en
     hun goud zullen verdedigen tegen den aanwassenden golfstroom der beschaving!</p>
    <p>‘Maar wij zullen rekenen op de medewerking en den vrijheidsdorst der slavenmassa zelve. Haar
     zullen wij het grootsche, alléén ware begrip van zelf bevrijding verkondigen. Haar zullen wij
     prikkelen! Door kennis en intellect en hoogmoed zullen wij weerbaar maken die inerte
     verwaarloosde massa, welke drie vierden van het menschdom vormt en ons met hare logge looden
     zwaarte tegenhoudt op onze vlucht naar hooger. En vooral zullen wij verzorgen en koesteren en
     opvoeden, lichamelijk en geestelijk, het kind, het thans hongerend en moreel en intellectueel
     vermoorde slavenkind, en zoo met al onze krachten arbeiden voor de generaties komende na
     ons.</p>
    <p>‘Want het ontwikkelingsproces der samenleving vordert - dit heeft de geschiedenis ons geleerd
     - het geduld der eeuwen. Het kent geen sprongen en spontane overgangen. Het eene groeit uit het
     andere. Revolutionnaire schokken zijn alleen dan te verwachten als de geleidelijke
     voorbereidende werkingen, dank zij de dommekracht van het behoud, met geweld worden onderdrukt,
     en de grove, woeste, zinnelooze instincten der vroegtijdig tot de mestvaalt veroordeelden zich
     op eenmaal dwars door de beschaving heen een uitweg banen.</p>
    <p>‘In een maatschappij, die slechts enkele kasten bevoorrecht en voor het meerendeel dieren
     kweekt in plaats van menschen, is het niet te verwonderen dat straks, bij de geringste
     aanleiding, de brute kracht zich doet gelden. En zij, die bij sommige woeste straattooneelen
     met verbazing en afschuw van de redeloosheid van ‘het gepeupel’ gewagen, beseffen wellicht niet
     dat op hen, en hen alleen de verantwoordelijkheid rust van de redeloosheid hunner slaven.
     Geboren wordend als zij in holen en sloppen, gevoed en verzorgd en opgeleid als zij, ademend in
     den geestelijken en moreelen dampkring waarin zij ademen, zou niet één van hen die thans vol
     walging zich van ‘het plebs’ afwenden ook maar één haarbreed boven het niveau van dat plebs
     verheven zijn.</p>
    <p>‘Een samenleving heeft slechts de toestanden die zij verdient. Eerst wanneer zij geleerd zal
     hebben <hi rend="it">macht</hi> van <hi rend="it">gevoeld</hi> te onderscheiden, geleerd zal
     hebben, dat de macht der wereld-evolutie niet te keeren is met het geweld van kogels en
     bajonetten, met het geweld dat het bestaande gezag thans door zijn legers tracht uit te oefenen
     - wanneer zij derhalve geleerd zal hebben <hi rend="sp">menschen</hi> te vormen, menschen in de
     hooge, waarachtige beteekenis van dat woord, dan zal zij van de evolutionnaire werkingen geen
     ruwe uitbarstingen meer te vreezen hebben. Dan zal het biologisch proces, dat nimmer te stuiten
     is, een menschwaardig verloop krijgen zonder die geweldige vulcanische beroeringen, die
     stroomen bloeds doen vloeien en den vooruitgang vertragen.</p>
    <p>‘Dan zullen edeler wapenen het lood der kanonkogels vervangen, en zal het begrip <hi
      rend="it">Individualisme</hi>, thans nog een holle, ijdele klank, in zijn heiligste beteekenis
     tot een daad zijn geworden.’</p>
   </div>
   <div type="chapter">
    <head><hi rend="it">[XXVI]</hi></head>
    <p>Martalis had opgehouden te spreken, ging zitten, en nauwelijks was op het handgeklap dat hier
     en daar weerklonk weer stilte gevolgd, of de voorzitter, die reeds een paar malen op zijn
     horloge had gekeken, stelde de aanwezigen voor het verder debat wegens het reeds gevorderde uur
     (het was bijna middernacht) tot de volgende week te verdagen. De ingeschreven sprekers zouden
     dan eerst aan het woord komen. Dit vond algemeen instemming. Met een woord van dank aan
     inleider en debater werd daarop de vergadering gesloten en dadelijk stonden allen gereed te
     vertrekken. Aan onderlinge discussies scheen niet meer te worden gedacht. Het was alsof allen
     haast hadden weg te komen.</p>
    <p>Onder de eersten die het huis des hoogleeraars verlieten was Barthold. Het liefst ware hij
     alleen verder gegaan, maar Warrens, met wien hij gekomen was, en Nefler voegden zich bij hem.
     Hij hoorde hen praten, maar zelf liep hij zwijgend naast hen.</p>
    <p>‘Een flink spreker toch, die Martalis!’ begon Warrens. ‘Ik vond hem nog al op dreef van
     avond. Gemakkelijk uit het zadel te lichten is hij niet in het debat.’</p>
    <p>Nefler haalde de schouders op. Als eenig debater vond hij de opmerking van den ander minder
     aangenaam.</p>
    <p>‘Hij weet drommels handig met paradoxen te goochelen, als je dàt bedoelt! De meeste
     socialisten hebben het in die kunst ver gebracht. Zij zijn zoo glad als een aal en laten zich
     nooit vangen.’</p>
    <p>Daarop wendde hij zich lachende tot Barthold.</p>
    <p>‘A propos, Meryan, jij zult genoten hebben van avond! Je bent zeker voor je plezier uit
     geweest! Je hadt mee moeten debatteeren. Zoo'n conservatief-aristocratisch element brengt
     alweer een nieuwe kleurschakeering aan.... dat is pikant!’</p>
    <p>‘Waarom heb je hem daar eigenlijk gebracht, Warrens?’ ging hij spotachtig voort, toen
     Barthold geen syllabe zeide.</p>
    <p>‘Waarom? Wel, omdat Meryan zelf nog niet weet wat hij is of worden zal. Hij beweert altijd
     van politiek niet te willen hooren, en dat vind ik verkeerd. Men moet alles kennen en alles
     onderzoeken. En al moge het politiek gescharrel op zichzelf een kleingeestig geknoei zijn, toch
     vormt het ons oordeel. In één opzicht kan ik geheel met Martalis medegaan: dat een richting
     meestal het felst wordt bestreden door hen die ze in den grond der zaak niet kennen.’</p>
    <p>‘Groote goden!’ viel Nefler schamper uit, ‘ben jij ook al met de roode verf aangestreken? Zou
     Martalis met zijn holle phrases van avond een zieltje hebben gewonnen?’</p>
    <p>‘Noch het een, noch het ander, mijn waarde Nefler; maar, ne vous en déplaise....
     schimpscheuten zijn nog geen argumenten; en afgemaakt is Martalis tot dusverre nog niet. Ik heb
     je van avond met plezier gehoord, maar hij had volkomen gelijk met te zeggen, dat je buiten de
     orde was gegaan Je hebt de herediteitswetten en de moraal laten rusten en het socialisme
     aangevallen, waarvan hij in zijn inleiding op den eerbiedigst mogelijken afstand bleef.’</p>
    <p>‘Omdat hij opzettelijk om de kwestie heen draaide!’ bromde Nefler. ‘Het was voor een ieder
     duidelijk waar hij heen wilde.’</p>
    <p>‘Enfin, hoe dan ook, de kwestie is nu althans zuiver gesteld; en nu komt het er voor jullie
     liberalen maar op aan hem met zakelijke argumenten te bewijzen, dat het maatschappelijk systeem
     van heden wel degelijk met het Darwinisme in overeenstemming is. Tot zoolang acht ik Martalis
     nog niet verslagen.’</p>
    <p>‘Waarom noem je me liberaal?’ zei Nefler knorrig. ‘Dat ben ik volstrekt niet. Ik ben een
     radicale democraat, en het laisser-faire à outrance keur ik af. Ik wensch een betere verdeeling
     van het maatschappelijk inkomen, en de Staat moet nu en dan wel degelijk tusschenbeiden treden
     om den arbeider....’</p>
    <p>‘Bonsoir.... ik ben hier waar ik wezen moet!’ viel Barthold plotseling in, toen zij aan den
     hoek van een zijstraat waren gekomen. En na met beiden een handdruk te hebben gewisseld, stapte
     hij snel voort, diep inademend de nachtlucht. Goddank, nu was hij alleen. Van het laatst
     gesprokene was niets tot hem doorgedrongen. De woorden hadden hem in de ooren geklonken, maar
     hij miste het vermogen in deze oogenblikken iets meer in zich op te nemen.</p>
    <p>Aan zijn woning op de kade gekomen, ontsloot hij de voordeur, ging de trap op naar zijn in
     een volslagen duister gehulde kamers, schoof daar, ondanks de koude, een der ramen hoog op, en
     bleef zoo zitten in het donker, turend naar buiten in den stillen vriezenden winternacht, zijn
     hoofd gloeiend als in koortshitte en met in zijn hersens een luciditeit, een scherpte van
     voorstelling, die zijn denkensroes deed stijgen tot extase. Zijn gansche wezen was als
     gespiritualiseerd door zijn hoog opbruisende zielebewegingen.</p>
    <p>Hij vermocht nauwelijks te omvatten al het grootsche en geweldige dat op hem afstormde in
     deze ure, waarin zijn voorheen vage droomen en aspiraties zich beeldden voor zijn geestesoog in
     tastbare vormen, als ware plotseling vaneengescheurd de voorhang van den tempel der
     Oneindigheid. Het was hem alsof hij van de opperste toppen van het begrijpen op het leven
     neerblikte, hij zelf er buiten staande - alsof hij plotseling zag en gevoelde het hooge
     Mysterie van dat Leven, het Doel, het Alles.</p>
    <p>En steeds gretiger dronk hij ze in die reine aether van zijn verbeelding, zich dronken
     starend aan zijn eigen visie, meenend die te kunnen vasthouden voor altijd in machtig willen,
     zich geheel overgevend aan de ziele-vervoering van den naar mooiheid dorstende, voor wien de
     grenzen tusschen Gelooven en Begrijpen wegvallen bij het naderen van het land der Belofte.</p>
    <p>De nachtwind verhief zich, drong met zijn verstijvenden adem naar binnen en hij rilde.</p>
    <p>De werkelijkheid keerde langzamerhand tot hem weder. Hij ontwaakte als uit een betoovering en
     zag verwonderd om zich heen. Wat was het donker en koud!</p>
    <p>Hij streek een lucifer aan om op zijn horloge te zien.... vier uur!</p>
    <p>Half werktuigelijk stond hij op en begaf zich ter ruste, trachtend niet meer te denken, maar
     te vergeefs. De opgeroepen gedachtenbeelden wilden niet meer wijken, bleven hem door de
     hersenen woelen totdat het daglicht aanbrak. Toen kwam er een soort van ontnuchtering over hem,
     de luciditeit verdween, een floers omnevelde zijn geest, en eindelijk viel hij in slaap.</p>
   </div>
   <div type="chapter">
    <head><hi rend="it">[XXVII]</hi></head>
    <p>Een paar maanden gingen voorbij. Onder de Delftsche studenten liep het gerucht, dat Meryan
     ziek was - neen erger dan ziek, dat hij gekrenkt was in zijn geestvermogens, en wel eerstdaags
     naar Meerenberg zou verhuizen. Hij kwam nergens meer, niet meer aan zijn tafel, niet in de
     societeit, niet eens op de colleges. Hij hield zich dood, sloot zich in zijn kamers op als in
     een vesting, bewaakt door zijn hospita, onder de gegeven omstandigheden in een grimmige
     Cerberus omgevormd.</p>
    <p>Wat ter wereld kon er met hem gaande zijn, vroeg men zich af? Leed hij wellicht aan
     periodieke vlagen van zwaarmoedigheid? Hij had wel meer van die vreemde eenzelvige buien! - Of
     had papa Meryan wellicht op de beurs verliezen gehad en was hij heel of half geruïneerd?</p>
    <p>Men verdiepte zich in gissingen totdat eindelijk ‘op de kroeg’ iemand wist te vertellen, hoe
     hij uit zekeren bron had vernomen, dat Meryan bevriend was geraakt met Martalis. Maar dat
     praatje vond bij niemand geloof. Het klonk al te bizar. Een aristocraat als Meryan, bevriend
     met dien socialist, dien opruier, dien volksmenner, die natuurlijk door alle fatsoenlijke
     jongelui genegeerd werd! Dan zou inderdaad bevestigd zijn het algemeen vermoeden, dat het in
     zijn bovenverdieping niet pluis was. Trouwens vreemd was hij altijd geweest, dat viel niet te
     ontkennen. Eerst een doordraaier van het eerste water.... daarop het volgend jaar een algeheele
     metamorphose: één studie al studie. En nu weer plotseling zich encanailleeren met een echten,
     ‘rooie’!</p>
    <p>‘Wees jelui maar niet zoo verbaasd, de zaak is dood natuurlijk, ik weet er toevallig alles
     van!’ zeide Nefler omstreeks dienzelfden tijd in een clubje zijner vrienden. ‘Hij <hi rend="it"
      >heeft</hi> werkelijk een slag van den molen beet gekregen bij Denners.</p>
    <p>‘Je weet, op zijn Dinsdag-recepties wordt er druk aan politiek gedaan. Martalis heeft daar
     eens gespeecht op een avond dat Meryan er was, en je weet, dat doet hij kranig. Hij jongleert
     met phrases dat het je groen en geel voor de oogen wordt; en daar is me die goede Meryan
     zoowaar als een mug in de kaars gevlogen. Verduiveld gewaagd ook van Denners, zulke groene
     jongens aan dergelijke hypnotische invloeden bloot te stellen. Verbeeld jelui dat, toen ik in
     het begin van den avond hem vertelde, dat Martalis een rooie Jacobijn was, hij klaar was om weg
     te loopen.... en dat een geboren Amsterdammer! Je behoeft niet te vragen, welk een atmosfeer
     hij in het ouderlijk huis heeft ingeademd!’</p>
    <p>‘Ik heb hem ten minste altijd voor een ongenietbaren aristocraat gehouden!’ merkte een der
     aanwezigen op. ‘En daarom schijnt het mij onmogelijk toe dat....’</p>
    <p>‘Waarom? Ik zeg je immers dat hij zoo groen is als gras. Met politiek had hij zich nooit
     bemoeid. De vraag is of ooit een radicaal of zelfs maar eenigszins geavanceerd orgaan hem onder
     de oogen is gekomen. Daar zal zijn oude heer wel voor gezorgd hebben! Jelui kunt niet begrijpen
     welk een struisvogel-natuur die oude doctrinaire liberalen er op nahouden. Van socialisten en
     socialisme wist hij dus waarschijnlijk niets anders dan wat de conservatieve bladen en eenige
     straat-opstootjes hem er van leerden kennen. Je hadt dan ook moeten zien zijn ontzetting, toen
     hij bemerkte met een heuschen socialist in één en dezelfde kamer te zijn!’</p>
    <p>Allen schaterden van het lachen.</p>
    <p>‘En stel je nu voor,’ hernam Nefler, ‘zoo iemand, naïef als een prairie-bewoner, hulpeloos
     overgeleverd aan een phraseur als Martalis. Sterker hoofden dan het zijne zouden gaan
     suizebollen, dat verzeker ik je. Hij is een echte agitator. Onlangs in Amsterdam, op een
     arbeidersvergadering, moet hij, naar ik hoor, zóó hebben gesproken, dat zijn vrienden - want er
     was politie in de zaal - voor hem beefden.’</p>
    <p>‘En zoo iemand zou Meryan hebben ingepakt!’ klonk het ongeloovig van verschillende
     kanten.</p>
    <p>‘Neen, waarachtig niet. Op den avond bij Denners heeft hij zich zoo majestueus mogelijk
     gedrapeerd in een mantel van would-be wetenschappelijkheid, hier en daar aangestreken met een
     dichterlijk tintje, alles juist geschikt om jeugdige argelooze gemoederen, waarin een greintje
     idealisme sluimert mede te sleepen. Ik heb Martalis natuurlijk flink op zijn nummer gezet dien
     avond. Maar alleen kon ik niet genoeg uitrichten, daar hij het laatste woord had. En de week
     daarop waren de andere debaters vrij zwak, zoodat die gemakkelijk konden worden afgemaakt.’</p>
    <p>Terwijl op deze en dergelijke wijzen over den zich schuilhoudenden Meryan werd gesproken,
     liep Robert Kant op zekeren dag bij hem op. Hem alleen had het consigne nimmer gegolden, maar
     hij gaf zich zelden de moeite bij zijn vrienden te komen. Allen zochten hem. Hij zocht niemand.
     Zijn van nature achtelooze vadsige aard was oorzaak, dat hij van kind af de gewoonte had gehad
     meer te ontvangen dan te geven. Alleen wanneer iets of iemand zijn geest van analyse
     buitengewoon prikkelde, werd die vadsigheid afgeschud; dan bestudeerde hij, in navolging van
     zijn geliefkoosd auteur, hei <hi rend="it">document humain</hi> met eene angstvallige
     nauwgezetheid, die hem zijn studie tot een artistiek genot maakte. Vaak ergerde hij zich dat
     zoo weinig van die menschelijke documenten een nadere studie beloonden. Zijn psychologisch
     epicurisme deed hem zich van velen, die hij bij aanvankelijke kennismaking de moeite van het
     onderzoek waard achtte, met een moreel geeuwen afwenden. Was er ten minste maar <hi rend="it"
      >iets</hi> interessants aan, bromde hij dan in zichzelf, desnoods iets leelijks, iets
     ontzettends, iets afgrijselijks zelfs - alles beter dan dat eeuwig gewone fabriekswerk van de
     natuur.</p>
    <p>Tegenover Meryan had hij tot dusverre die ergernis niet gekend. Deze bleef in voldoende mate
     zijn onderzoekingsgeest prikkelen, en daarom stond hij hooger bij hem aangeschreven dan ieder
     ander. De omstandigheid evenwel dat hij zich zoolang geëclipseerd had, was vrijwel zijn
     aandacht ontgaan. Hij zelf studeerde hard tegenwoordig en had hem nog niet gemist. Nauwelijks
     echter hadden de loopende geruchten hem bereikt, of zijn stemming was te vergelijken bij die
     van een jachthond die wild op het spoor is.</p>
    <p>‘Als Mohammed niet tot den berg komt, moet de berg wel tot Mohammed komen!’ zeide hij op een
     voorjaarsavond, toen het begon te schemeren, bij hem binnentredend. ‘Wat voor den drommel voer
     je uit tegenwoordig? Ik heb je in geen eeuw gezien. Ben je met je examens vervuld?’</p>
    <p>Barthold zat in het halfdonker nog voor zijn schrijftafel te lezen. Bij het hooien van
     Robert's stem keek hij om en stond op.</p>
    <p>‘Zoo, ben jij daar, Kant? Hoe maak je 't?’ Hij ging naar hem toe en schudde hem hartelijk de
     hand, maar in zijn oogen lag iets zoo vaags en afwezigs, alsof hij geheel werktuigelijk sprak
     en zich bewoog.</p>
    <p>‘Ik maak het uitstekend!’ klonk het antwoord. ‘Maar jij ziet er niet zoo bijzonder florissant
     uit. Wat scheelt je? Heb je de examenkoorts - nu al?’</p>
    <p>‘Neen, maar ik heb nog al lang gelezen. Hij streek eenige malen met de hand over het hoofd,
     blijkbaar zijn best doende om voor zijn vriend te verbergen hoe geabsorbeerd hij was. ‘Kom, ga
     zitten, maak het je gemakkelijk.’</p>
    <p>Robert, aan die uitnoodiging gehoor gevend, trok een fauteuil naar zich toe, terwijl de ander
     op en neer bleef loopen.</p>
    <p>‘Je schijnt je suf te hebben gelezen,’ merkte zijn bezoeker na eenige oogenblikken droogjes
     aan. ‘Zou je het hier niet wat comfortabeler willen maken? Vooreerst zou, ronduit gezegd, een
     beetje licht geen kwaad doen. Ik heb een verwenschten hekel aan schemeren, zooals je weet, en
     schel dan om een kop koffie, wil je, ik kom juist van tafel.... en een sigaar mag je me
     desnoods ook offreeren.’</p>
    <p>Barthold lachte.</p>
    <p>‘Ja, ik ben totaal aan het suffen!’ Hij schelde, stak het gas aan, en nadat de koffie besteld
     was en Robert, bewerend dat het op de kamer was om te bevriezen, een halven emmer kolen op de
     kachel had geworpen, keerde hij tot het besef van de uiterlijke dingen des levens terug. Hij
     begon nu zelfs met een would-be opgewektheid over allerlei dingen te praten, een paar
     couranten-nieuwtjes op te halen enz. en Robert antwoordde met een erg leuke gemoedelijkheid,
     lui en nonchalant in zijn fauteuil uitgestrekt, de voeten tegen de kachel, terwijl zijn blik
     onderzoekend dwaalde naar de stapels boeken en brochures op het bureau.</p>
    <p>‘Je schrijftafel heeft iets van de werkplaats van een dagblad-redacteur!’ zeide hij
     eindelijk, zich in dikke rookwolken hullend. ‘Het ziet er daar in dien hoek allemachtig
     imposant uit! Wat zijn dat voor boeken en paperassen? Is er niets bij wat <hi rend="it">ik</hi>
     gebruiken kan?’</p>
    <p>‘Och neen, niets....’ klonk het onverschillig, ‘een paar dingen die ik te leen heb. A propos,
     heb je gehoord laatst van dat nieuwe gehaspel in het corps?’</p>
    <p>‘Mag ik eens heel indiscreet gaan kijken?’ vroeg Robert, die zich niet van zijn stuk liet
     brengen. ‘Je weet, bij mij is nooit een boek veilig!’ Tegelijkertijd stond hij op, terwijl
     Barthold het eerste moment een snelle beweging ebaucheerde, als om hem tegen te houden, doch
     toen gelaten bleef zitten.</p>
    <p>Robert slenterde lui en slap naar het bureau, nam een der boeken op en kwam al neuriënd er
     mee bij het licht om den titel te bekijken.</p>
    <p>‘Karl Marx,’ las hij hardop. ‘Das Kapital.’ Hm.... is dat je uitspanningslectuur? Geen wonder
     dat je hersens in een zonderlingen toestand verkeeren.’</p>
    <p>‘Ik zeg niet dat het uitspanningslectuur is!’ bromde Barthold.</p>
    <p>‘En wie heeft je dat gegeven?’</p>
    <p>‘Wie?.... Een student natuurlijk.’</p>
    <p>Robert vroeg niet verder. Hij ging het lijvige deel weef op zijn plaats leggen en een
     stapeltje andere halen - alles met een tergend flegma, dat Barthold een warme tinteling naar de
     wangen joeg.</p>
    <p>‘Friedrich Engels! Wel wel.... Kautsky, Rodbertus, Marlo, Bebel, Fabian Essays, John Ruskin,
     William Morris. Dio mio! heb je een geheele socialistische bibliotheek hierheen gebracht?’</p>
    <p>Barthold antwoordde eerst niet.</p>
    <p>Hij meende iets spottends en sarrends in den toon van zijn vriend op te merken, en een scherp
     antwoord zweefde hem op de lippen, toen de ander hernam:</p>
    <p>‘Heb je dat alles doorgeworsteld?’</p>
    <p>‘Luister eens, Kant,’ zeide Barthold met plotselinge ernst, ‘laten wij liever niet op dat
     chapiter doorgaan. Je vraagt me of ik dat alles gelezen heb.... ja, dat heb ik. Sedert weken en
     weken is dat mijn eenige lectuur geweest. Je vraag heb ik dus beantwoord, maar laten weer nu
     verder een speldje bij steken.’</p>
    <p>‘Waarom?’ vroeg Robert erg onnoozel.</p>
    <p>‘Omdat ik jouw levensbeschouwing te goed ken, om niet te weten, dat elke poging de
     maatschappij te helpen groeien en vergroeien in je oogen idioten-werk is! Even idioterig zal je
     het natuurlijk van mij vinden mijn tijd met dergelijke lectuur te verspillen. Ik gun je die
     meening van harte, gun mij de mijne.... et brisons là dessus!’</p>
    <p>Robert nam den opgewonden spreker onder zijn half gesloten oogleden scherp op. Hij zag den
     gloed in zijn oogen, zijn verhoogde gelaatskleur, en een lucifersdoosje naar zich toe trekkend,
     stak hij zijn sigaar die uitgegaan was weer aan.</p>
    <p>‘Wat ter wereld geeft je het recht mij voor zoo'n mispunt te houden, dat ik iemand die anders
     voelt en denkt dan ik, een idioot zou noemen?’</p>
    <p>‘Nu ja, je weet hoe ik het bedoel....’ zeide Barthold snel. ‘Het is je persoonlijke opvatting
     van het leven en het menschdom, die het groote verschil tusschen ons vormt. Jij vindt het
     gewone bestaan - en hiermede bedoel ik opstaan, eten, drinken, slapen, wat studeeren om den
     kost te verdienen, of zoo mogelijk boven je medemenschen uit te steken, en in het gelukkigst
     geval wat zorg wijden aan de wezens die je 't naast staan - jij vindt dat, te midden van de
     algemeene ellende, een hoogst amusante en interessante bezigheid, de moeite van het geboren
     worden wel waard! En ik vind datzelfde bestaan zinneloos, redeloos, in één woord 't bestaan van
     een dier! Ziedaar!’</p>
    <p>‘Juist, affaire de tempérament, mijn waarde, anders niet. Maar in je gezellige opsomming van
     de geneugten van het bestaan, vergeet je totaal twee elementen, die voor menschen als jij en ik
     de hoofdschotel vormen: het genot van te weten, te doorgronden, te begrijpen.... zoo niet
     alles, dan toch veel! en het genot van het schoone, van de sublieme openbaringen der kunst. Als
     ik bijv. muziek hoor, vooral gewijde muziek van een Palestrina, een Bach, een Mozart, of ik sta
     voor het doek van een meester of voor een stuk bezield marmer, en ik krijg dat zekere gevoel in
     mijn achterhoofd alsof al mijn haren overeind gaan staan... zie je, dan vind ik zoo'n oogenblik
     alleen reeds het leven waard.’</p>
    <p>‘Ik niet. Ik vind zoo'n genot, hoewel zeer zeker tot een hoogere orde van dingen behoorend,
     in den grond der zaak toch egoïsme, want wij weten dat zoo iets slechts voor zeer enkelen is
     weggelegd, dat, om het hoogste in de kunst te gevoelen, men moet leven en ademen in een sfeer,
     die ons voor die edele verfijnde genietingen ontvankelijk maakt. Voor meer dan drie vierden van
     het menschdom is Kunst een woord zonder eenige beteekenis. Ik voor mij heb bovendien altijd
     naar een ander soort van mooiheid gezocht.... naar zedelijke mooiheid. En eindelijk ben ik op
     weg die te vinden.’</p>
    <p>‘In die boeken daar?’ vroeg Robert met een knipoogje en een schouderbeweging in de richting
     van het schrijfbureau.</p>
    <p>‘Ja, in die boeken daar!’ zeide Barthold met een bitteren nadruk. ‘Daar heb ik gevonden
     waarnaar ik smachtte zonder het te weten, en zonder van mijzelf en anderen tot dusverre iets te
     begrijpen. En ik heb het gevonden, niet, omdat ik alles wat er in staat als evangelie aanneem,
     maar omdat ik nu eindelijk de Ariadne-draad in handen heb, die mij, hoop ik, in het
     levenslabyrint verder zal geleiden. Je spreekt van het genot van begrijpen.... daarin ga ik
     geheel met je mede. Juist die boeken daar hebben me leeren begrijpen en me de synthese doen
     vatten van al mijn vroegere lectuur - ook van de lectuur die jij me verleden jaar gaf.
     Eindelijk heb ik nu vasten grond onder de voeten.’</p>
    <p>Robert glimlachte.</p>
    <p>‘Je was natuurlijk nog aan het rondtasten. Ik ben zooveel ouder dan jij, dat ik al lang
     vasten grond onder de voeten heb. Trouwens op een gegeven oogenblik meent iedereen te
     begrijpen. De geloovige katholiek, de calvinist, de liberaal, de atheïst, de anarchist, de
     socialist, ja zelfs de cynicus als ik.... zij begrijpen allemaal zoo verbazend goed, dat zij
     zich maar niet kunnen voorstellen de verblindheid der anderen.’</p>
    <p>‘Juist, en dat vormt hun kracht. Hun geloof, of hun begrijpen - hoe je het noemen wil - geeft
     hun den moed om te leven. Maar ik alleen begreep niet, ik had geen geloof.... en toch voelde ik
     zonder geloof niet te kunnen leven.’</p>
    <p>‘En wat ga je nu aanvangen met je geloof?’ vroeg Bruno schijnbaar achteloos; maar zijn toon
     verried toch meer belangstelling dan met het spottende van zijn woorden was overeen te
     brengen.</p>
    <p>‘Wat ik ga aanvangen?.... Weet ik het?’</p>
    <p>Barthold, de ellebogen op de knieën geleund, greep met beide handen zijn hoofd vast, als
     vreesde hij dat het barsten zou. Had daareven bij Robert's binnentreden zijn sensitivisme nog
     de overhand, kromp zijn ziel als het ware ineen, zoodra een schendende hand hare mysteriën
     ontwijdde, pijnigde het hem een scepticus als Robert te laten lezen in zijn binnenste, thans
     maakte deze aanvankelijke sensatie plaats voor de behoefte zich te uiten. Op eenmaal bestond
     Robert's persoonlijkheid niet meer voor hem. Hij zag slechts zichzelf en al wat er in de
     laatste weken in hem had gewoeld en gestormd met ongekende hevigheid.</p>
    <p>‘Niemand kan begrijpen,’ steunde hij, ‘wat het is, langzamerhand alles anders te gaan zien
     dan vroeger, zich te voelen ontsnappen alles waaraan men ten minste nog eenig houvast meende te
     hebben. Ik heb tot dusverre slechts één evangelie gekend.... dat was mijn vader! Het hinderde
     me reeds in den laatsten tijd me van zijn opvattingen te voelen vervreemden, in zooverre dat
     deze mij niet langer konden bevredigen. Neen, zij bevredigden mij niet, hoewel mijn vader zelf
     voor mij nog altijd is het type van den sterk willenden, rotsvasten mensch, het type van al wat
     goed is en edel. Want hij zelf, hoewel kapitalist, begrijpt niets van de wijze, waarop die
     groote fortuinen gevormd worden! Als hij het eenmaal weten en begrijpen zal....’</p>
    <p>Hier hield Barthold op, blijkbaar niet bij machte zijn gedachten onder woorden te brengen, en
     Robert, kalm doorrookend, sprak geen syllabe.</p>
    <p>‘Nooit heb ik kunnen berusten in wat was....’ hernam hij met een zekere onstuimigheid, ‘en
     dàt niet alleen, maar ik minachtte al wat zoogenaamd niet op mijn eigen hoogte was! Ik haatte
     de slechtheid en kruiperigheid van de meesten en walgde vooral van de grofheid en ruwheid van
     het gepeupel - van hun vuilheid, physiek en moreel!</p>
    <p>‘Te denken, dat ik meende te zijn wie ik was door eigen superioriteit, dat ik het soms
     ergerlijk vond dezelfde lucht te moeten inademen als het plebs uit de achterbuurten! En nu
     alles te gaan zien zoo geheel anders.... te begrijpen, dat wij, de hooger ontwikkelden, wij, de
     fijner bewerktuigden, de opperste tienduizend - dat wij zijn de erfelijke parasieten der
     maatschappij, dat wij absorbeeren in gulzige hebzucht de gansche som van levensgenietingen door
     de natuur bestemd voor <hi rend="it">allen</hi>; dat wij die denken kunnen en weten de
     eigenlijke schuldigen zijn, nu wij onze macht, ons intellect - verkregen ten koste van de
     eeuwenlange slavernij der massa - gebruiken, niet om af te doen dien zwaren schuld der eeuwen,
     maar om wat vertrapt is zoo mogelijk te blijven vertrappen, om te blijven exploiteeren de
     machteloosheid der onkunde, die te gebruiken als meststof voor de akkers van ons intellectueel
     leven. Niet zijn wij wàt wij zijn door ons zelven, maar door anderen. Allen die op aarde
     gedacht en geleefd en gewerkt hebben, in alle lagen en klassen, hebben het hunne bijgebracht
     tot onze vorming, tot het vermogen met intensiteit te gevoelen het schoone, het sublieme, en
     tot ons te trekken al het genietbare in dit leven. - En dan meenen wij, wij erfelijk
     bevoorrechten, op onze geestelijke en stoffelijke schatten trotsch te mogen zijn en te geven in
     nederbuigende hoogheid aalmoezen van onzen overvloed, in plaats van alles wat wij vóór onze
     geboorte al ontvingen, te beschouwen als een geschenk aan ons <hi rend="it">van</hi>
     allen!’</p>
    <p>Barthold deed thans niet anders dan hardop denken. Hij was zich Robert's bijzijn niet meer
     bewust en schrikte bijna toen zijn stem hem plotseling in de ooren klonk.</p>
    <p>‘Ik geef je volkomen gelijk in watje daar zegt, Meryan,’ zeide hij ditmaal zeer ernstig. ‘Je
     bent nu op weg het leven te gaan begrijpen zooals ik het al lang begrepen heb. Alleen dwaal je
     mijns inziens in je conclusiën. Een zeer klein gedeelte van het menschdom kan inderdaad hooger
     stijgen, alléén ten koste van de slavernij van den grooten hoop. De oude Helleensche
     geestbeschaving berustte ook op dergelijke toestanden. De grootste wijsgeeren konden de slaven
     niet wegdenken. De gelijkheid welke die socialistische schrijvers dáár prediken, zou de
     ondergang wezen van alles en....’</p>
    <p>‘Zij prediken geen gelijkheid!’ viel Barthold bijna heftig in. ‘Zij prediken integendeel veel
     meer ongelijkheid dan thans. Zij eischen in plaats van de kunstmatige nivelleering in elke
     afzonderlijke kaste de eerbiediging van aller natuurlijke ongelijkheid, de volle vrije
     ontwikkelingvan ieders individualiteit onafhankelijk van geboorte of fortuin.’</p>
    <p>‘En noem je dat geen gelijkheid? Al bezig je andere woorden, de quintessens der zaak blijft
     dezelfde. Als je van elken arbeider een geleerde gaat maken, en eindelijk niemand meer
     handenarbeid verricht, zijn wij er mooi aan toe!’</p>
    <p>‘Dus jij meent van individuen, zonder eenigen intellectueelen aanleg geboren, geleerden te
     kunnen fabriceeren? Wat zouden, indien je gelijk hadt, de universiteiten thans de wereld met
     groote geesten bevolken! In plaats daarvan zijn, althans in kleine landen, de werkelijk
     begaafden te tellen, moet men zich zelfs op de gewichtigste plaatsen met middelmatigheden
     vergenoegen - en dat waarom.... omdat geen nieuwe oorspronkelijke krachten uit andere lagen dan
     die der erfelijk bevoorrechten bloedsvernieuwing aanbrengen - omdat in deze maatschappij
     handenarbeid helaas nog altijd lager wordt geschat dan hoofdwerk; omdat de zoon van den
     bezitter - al is hij geestelijk machteloos, per se <hi rend="it">moet</hi> studeeren, hoewel
     hij duizendmaal liever, in plaats van zijn arme zwakke hersens, zijn spieren zou gebruiken;
     terwijl de zoon van den mijnwerker of houthakker - hij moge een geboren genie zijn - zijn
     geheele leven tot spierinspanning gedoemd is, of erger nog. En dat zijn nu nog alleen de
     uitersten! Maar denk nu eens aan de tallooze tusschenlagen. De rijk aangelegde zoon van
     onbemiddelde maar z.g. ‘fatsoenlijke’ ouders moet - al zou hij zijn leven geven om te studeeren
     - natuurlijk militair worden of aan een ministerie gaan werken, terwijl al zijn aspiratiën hem
     dringen naar de schatkamers der wetenschap, waar hij het menschdom zou kunnen wijden zijne
     machtige geestesgaven. Nooit is het de natuurlijke aanleg, maar altijd en altijd <hi rend="it"
      >geld</hi>, dat beslist over den te volgen loopbaan. En dàt heet vrijheid, dàt heet
     individualisme!’</p>
    <p>‘In hoofdzaak heb je gelijk, maar er zijn uitzonderingen!’ viel Robert in.</p>
    <p>‘Ja, er zijn uitzonderingen. Het gebeurt een enkele maal dat een der tot den afval
     veroordeelden, dwars tegen den stroom der maatschappelijke verhoudingen in, omhoog stijgt. En
     dit moet dan zeker al de millioenen niet-uitzonderingen tot troost strekken! - Neen, al had ik
     uit die werken daar niets geleerd dan te zien wat er eigenlijk om ons heen gebeurt, hoe onze
     maatschappij functionneert en op welke wijze de kapitalisten aan hun kapitalen komen, dan reeds
     zou ik dankbaar zijn ze te hebben gelezen.’</p>
    <p>‘Zoo zoo?.... Nu, als een dankbaar mensch er uitziet als jij op dit oogenblik, zou ik haast
     liever ondankbaar gestemd wezen,’ zeide Robert kalm, terwijl hij het vermoeid, overspannen
     gelaat van den spreker beschouwde. Zijn toon klonk nu weer luchtig en schertsend, en plotseling
     van tactiek veranderend, besloot hij de brandende kwestie verder maar te laten rusten.</p>
    <p>Hij wist nu wat hij weten wilde, en wat geschiedde was welbeschouwd de natuurlijkste zaak van
     de wereld, redeneerde hij bij zichzelven. Een kruitmagazijn in een omgeving van brandbare
     stoffen was bestemd vroeg of laat in de lucht te vliegen. Hierover te gaan tobben, zou al heel
     onwijsgeerig zijn.</p>
    <p>Hij begon nu met een zeker animo over andere dingen te spreken, aldus Barthold's geest
     langzamerhand afleidend, en bracht o.a. een plan op het tapijt, dat reeds lang ontworpen was,
     en wel zijn voorgenomen bezoek aan Meryan's ouders - een bezoek dat nu definitief bepaald werd
     op den volgenden zondag. Robert's verlangen om met de familie en de verloofde van zijn vriend
     persoonlijk kennis te maken, werd, vooral in de gegeven omstandigheden, steeds grooter, en
     Barthold van zijn kant was verheugd dat het er eindelijk toe komen zou. Hoe ver zij ook in hun
     levensbeschouwing van elkander af stonden, zijn vriendschap voor den eenigen man, die, na zijn
     vader, zijn volle vertrouwen had bezeten, kon niet verzwakken, te meer wijl hij Robert in zijn
     theoretisch cynisme de belichaamde inconsequentie vond!</p>
    <p>‘Wil je een raad van mij aannemen?’ zeide deze met ongewonen ernst, toen zij dien avond van
     elkander gingen.</p>
    <p>‘En dat is?’</p>
    <p>‘Geen syllabe tegen je ouders of wie ook te zeggen van wat er in je omgaat.’</p>
    <p>Barthold schudde het hoofd eenigszins moedeloos.</p>
    <p>‘Ik denk er niet aan dit te doen. Het is nog zoo'n chaos in mijn hersenen, dat ik soms een
     gevoel heb alsof ik gek zal worden. Eerst moet ik mijn eigen weg zoeken.’</p>
    <p>‘Juist, zoek je weg, en haast je niet te veel, en tracht wat te geven en te nemen. Je zult
     zoodoende èn je vader èn jezelf heel wat kwellingen besparen.’</p>
    <p>‘Mijn vader staat te hoog om niet elke eerlijke overtuiging te eerbiedigen, ook al wijkt die
     van de zijne af. In dien geest heeft hij mij opgevoed. Nooit heeft hij getracht iets in mij te
     knotten of te bedwingen. Altijd heb ik vrij uit tegen hem gesproken.’</p>
    <p>Robert zeide niets meer en daalde na een zwijgenden handdruk de trap af. ‘Arme jongen!’ dacht
     hij, ‘ik zou wel willen dat de natuur, toen hij jou fabriceerde, wat grover materialen had
     gebezigd, òf je andere ouders had gegeven. Welk wreed fatum heeft den ouden Meryan, die,
     volkomen berustend in de huidige orde van zaken, kalmpjes millioenen zit te vergaren, juist
     dezen zoon gegeven!’</p>
   </div>
   <div type="chapter">
    <head><hi rend="it">[XXVIII]</hi></head>
    <p>Het was einde Maart. Johan en Alie vierden hun bruidsdagen; de aanteekenpartij had plaats
     gehad, en zoowel ten huize van de ouders der bruid als bij de Meryans volgden de feesten elkaar
     dag aan dag op. Het was voor allen een drukke vroolijke tijd. Ook de Delftsche student was voor
     een paar weken overgekomen en Robert vergezelde hem. Barthold's academievriend had reeds bij
     zijn eerste verschijning stormenderhand alle harten veroverd. Al zeer spoedig was hij een
     vriend des huizes geworden en unaniem was dan ook de wensch, dat hij de bruiloftsfeesten met
     zijn tegenwoordigheid zou opluisteren. Hij had die uitnoodiging aangenomen en was nu de ziel
     van alles.</p>
    <p>Hij organiseerde charades en tableaux-vivants, had de redactie aanvaard van een blaadje, dat
     hij in de bruidsdagen ter eere van het jonge paar dagelijks liet drukken en welks kluchtige
     afwisselende inhoud een onuitputtelijke bron van vroolijkheid opleverde, en ten overvloede zijn
     krachten gewaagd aan een toepasselijk tooneelstukje in verzen, uit te voeren door Carla, Baby,
     Barthold en hemzelf - een allegorisch stukje, waarin Carla de rol van eene godin zou
     vervullen.</p>
    <p>De vele preparatieven der opvoering, de dagelijksche repetitiën, waarbij hij natuurlijk het
     decoratief aangaf, als regisseur fungeerde en inzonderheid de dictie der medespelenden aan zijn
     auteurs-critiek onderwiep - dit alles bracht er toe bij onder de jongelui een prettige
     ongedwongen verhouding in het leven te roepen. Ook Barthold, medegesleept door de algemeene
     vroolijkheid, genoot ditmaal met volle teugen. Carla was liefelijker dan ooit in zijn oogen; en
     haar ingenomenheid met zijn vriend, die van zijn kant het noodeloos vond zijn bewondering voor
     haar te verbergen, dit alles bracht hem in een blijde stemming.</p>
    <p>Want wat daar in mysterievolle schoonheid verborgen lag diep op den bodem zijner ziel, schoot
     fonkelende stralen uit tot zelfs naar de oppervlakte van zijn bestaan. Te midden van het
     gewoon-doen van hemzelf en anderen zag hij altijd die andere nieuwe wereld voor zich als een
     openbaring, als een grootsch perspectief van gedachten en gevoelingen, met wijde breedten en
     peillooze diepten, daar waar vroeger een grijze grauwheid zijn zoekenden blik als terugstootte.
     Hij voelde zich leven in twee sferen tegelijk: de eene die hij altoos had gekend en waarin
     allen leefden, en die andere die was van hem alleen.... die hij altijd zag in hooge mooiheid
     als een geloovige zijn tempel. En zoo kon hij met die andere wereld als achtergrond, als
     belofte, voor het oogenblik medeleven het blijde zorgelooze leven der zijnen, zich geven aan
     zijn jonge liefde, zich bedwelmen met Carla's schoonheid, met hare triomfen.</p>
    <p>Zij had voor de eerste maal het zwart afgelegd, en in de toiletten haar door mevrouw Corduroy
     gezonden - toiletten vervaardigd in de ateliers van een der eerste faiseuses, - verscheen zij
     als in een nieuwe gedaante, stralend van jeugd en schoonheid, terwijl de innerlijke convictie
     dat ook haar eenmaal de plaats zou toekomen, welke thans de bruid innam, aan haar optreden een
     zekerheid gaf welke zij anders wellicht hadde gemist. De zachtgetinte zilverachtige stoffen,
     mouleerend de graciele lijnen harer gestalte, plooiden zich om haar ìn sobere lenigheid,
     geleken wanneer zij ze droeg in niets op wat gewoonlijk in die kringen gezien werd. En den
     indruk dien zij maakte las zij in den blik van elken man, in de koele verwonderde oogen van
     elke vrouw, die, buiten den kring der meer intieme kennissen staande, zich afvroeg wat ter
     wereld Meryan had kunnen bewegen dit meisje als gouvernante in huis te nemen.</p>
    <p>Toch stelde Carla zich niet op den voorgrond, integendeel. Wel dronk zij ze in met genot, de
     stille hulde haar gebracht. Wel gunde zij zich de weelde - nu zij zich algemeen bewonderd
     voelde, den man die haar verstooten had in deze dagen te bejegenen met een bijna insolente
     geringschatting, die voor ieder ander dan voor hem zelf onzichtbaar bleef. Maar zij effaceerde
     zich met toenemende bescheidenheid naarmate zij haar triomf volkomener wist. Zij troonde niet
     als een zegevierende schoonheid, haar grootste charme lag juist in het schijnbaar niets
     beseffen van het effect door haar teweeggebracht. Zelfs Robert, die altijd beweerde ten
     opzichte van vrouwen onmeedoogend scherpziende te zijn, en ook inderdaad vrij helder zag, werd
     op een dwaalspoor geleid. Zijn aanvankelijke argwaan verdween. Zij was veel te jong, veel te
     naïef om zich haar eigen macht bewust te zijn, dacht hij bij zichzelf. En hiermede achtte hij
     ook opgelost het hem voorheen intrigeerend raadsel, hoe die vrouw een jongen als Barthold kon
     liefhebben. Zij had blijkbaar nog niet geleerd hare schoonheid te côteeren als een marktwaarde,
     zooals de meeste andere vrouwen in hare positie dit deden. Bij intuitie waarschijnlijk had zij
     het onvervalschte goud van Barthold's natuur ontdekt; en zijn verbeelding trok nu een voor zijn
     artistieke behoeften weldadige parrallel tusschen haar uiterlijke en zijn innerlijke
     schoonheid, in verband met haar echt vrouwelijke volgzaamheid en de zich bij hem ontwikkelende
     geestkracht.</p>
    <p>Hoe betooverend zacht was zij, wanneer onder het repeteeren hij haar zijn opmerkingen niet
     spaarde; hoe gedwee volgde zij elk zijner wenken, haar oogen telkens naar hem dwalend, als
     afbedelend een woord van goedkeuring. Zijn sensationeele indrukken legden voor ditmaal zijn
     geest van analyse het zwijgen op. Al muntte zij niet uit in het verzen zeggen, toch liet zij de
     twee anderen verre achter zich. En hare standen waren zoo onbestudeerd bevallig, het licht
     Fransch accent waarmede zij de Hollandsche dichtregelen uitsprak, klonk zoo eigenaardig en
     gedistingeerd, dat hij uitsluitend op haar rekende om het in zijn eigen oogen allerpoverst
     stukje te redden.</p>
    <p>Baby daarentegen zou zijn geduld op een zware proef hebben gesteld, ware haar rolletje niet
     zoo onbeteekenend geweest en zij zelve niet zoo volmaakt ontoerekenbaar. Ten slotte begon hij
     haar verminken van zijn verzen en zijn dichterlijke intenties bijna vermakelijk te vinden, al
     beknorde hij het kind menigmaal met een sans-gêne als ware zij, in plaats van Barthold's zusje,
     zijn eigen zusje geweest. Hem was verzocht haar bij de repetities eenvoudig Baby te noemen,
     want het plechtige ‘Juffrouw Meryan’ klonk allen zoo dwaas in de ooren, dat het gelach der
     omstanders telkens de orde in gevaar bracht.</p>
    <p>Intusschen deed Baby, wier lieve onschuldige verschijning bestemd was goed te maken wat haar
     aan zeggingsgave ontbrak, haar uiterste best om het den strengen regisseur naar den zin te
     maken. Het was zoo ‘vreeselijk leuk’, vond zij, om in het stuk eene getrouwde vrouw te zijn met
     een lange sleepjapon en opgestoken haar. Die akelige kindervlechten; die zij nog altijd dragen
     moest, waren haar sedert lang een doorn in 't oog. In de week der repetitiën droomde zij vaak
     dat zij heusch trouwen ging, en Carla - de eenige aan wie zij dergelijke droomen durfde
     vertellen, zonder vrees uitgelachen te worden - verzekerde haar dat dit een gunstig voorteeken
     was.</p>
    <p>Robert zelf trad op in de rol van een ouden grijzen kluizenaar, die de jeugdige echtelingen,
     door Barthold en Baby vertegenwoordigd, den moeilijken, met hinderpalen bezaaiden weg aanwees,
     om tot de godin van de liefde-trouw op te stijgen, ten einde hare gaven af te smeeken. En als
     in een apotheose, door Bengaalsch licht beschenen, moest Carla verschijnen, gedrapeerd in een
     Grieksch peplum, onbedekt latend de classieke schoonheid der armen, die zich onder het
     uitspreken der slotwoorden zegenend over het bruidspaar zouden uitstrekken.</p>
    <p>Johan vermoedde weinig wat hem op den avond der voorstelling te wachten stond. Natuurlijk
     waren alle toebereidselen voor de hoofdpersonen zorgvuldig geheim gehouden, opdat de verrassing
     volkomen zou zijn. Het decoratief, de mise en scène, de zitplaatsen van bruid en bruidegom -
     alles was zóó geregeld, dat op het laatste beslissende oogenblik de godin de laatsten dicht
     genoeg kon naderen. Eert intens wraakgenot doortintelde Carla bij de gedachte een allocutie te
     zullen houden, die - hadde Robert alles geweten - onmogelijk vlijmender, sarcastischer van hare
     lippen kon hebben geklonken.</p>
    <p>En toen de avond eindelijk dáár was, toen zij, na een lange verheven tirade, plechtig naar
     voren trad, tot vlak bij het bruidspaar, en daar stond schooner dan ooit, gedrapeerd als in wit
     marmer, met de zware torsade van het roodgouden haar als een aureool haar kronend, trilde haar
     stem van ingehouden wrok, was er een blos op haar gelaat en een flikkering in haar oogen, die
     door alle aanwezigen aan den gloed harer dictie werd toegeschreven, vooral toen zij aan de
     laatste regelen kwam:</p>
    <p>‘Gij waart nog knaap toen gij uw liefste vondt, </p>
    <p> Toen zij voor u ontsloot het droomenland </p>
    <p> Dier Liefde.... waar in deez' heiligen stond </p>
    <p> Gij met haar binnentreedt! Heilig de band </p>
    <p> Dier reine jonge trouw, thans reeds beproefd. </p>
    <p> Dier trouwe schenk ik hier de wijding van het Eeuwige.’</p>
    <p>De felle emotie van haar weer opflikkerenden haat, de hoop hem, al ware het slechts één
     oogenblik, gedecontenanceerd te zien, terwijl deze woorden hem als het ware in het aangezicht
     striemden, benam haar schier den adem. Maar die hoop bleef onvervuld. Zijn blozend tevreden
     gelaat behield den glimlach dien zij later zoo valsch was gaan vinden. Wel viel een langdurig
     opgewonden applaus haar ten deel, toen, na de laatste woorden, het gordijn dichtschoof en de
     stralende verschijning aan aller blikken onttrok.</p>
    <p>‘Gij hebt uzelve overtroffen!’ fluisterde Robert, die achter de coulissen het eerst bij haar
     was. ‘Ik begin te gelooven dat er een tragedienne in u schuilt. Zooals heden avond hebt gij het
     nog nooit gedaan!’</p>
    <p>‘Zijt gij werkelijk over mij tevreden.... werkelijk? O! wat ben ik blij! Ik was zóó bang uw
     mooie verzen te verknoeien. Ik ben er nog zenuwachtig van.’</p>
    <p>Met deze woorden legde zij hare koude bevende handjes met een naïef kinderlijke beweging in
     de zijne, en liet ze daar, zoo dicht bij hem staande, dat de breede gouden band die den
     prachtigen bovenarm omsloot hem aanraakte.</p>
    <p>Hij hield haar beide handen vast en kuste ze, juist op het oogenblik dat Barthold en Baby
     toesnelden. Verschrikt wilde Carla zich losrukken, maar hij hield ze vast en kuste ze
     nogmaals.</p>
    <p>‘Aldus moet zich wel uiten de dankbaarheid van een auteur, die zijn klappermansverzen gered
     ziet door het talent van de étoile!’ zeide hij glimlachend.</p>
    <p>‘Ja, wat heeft zij het er goed afgebracht!’ zeide Barthold opgewonden. ‘O, Carla, je was zoo
     mooi, zoo mooi!’</p>
    <p>Een snelle blik naar Baby waarschuwde hem zijn verrukking wat te temperen, en die
     waarschuwing was niet overbodig. Hij vergat geheel en al het geheim hunner verhouding. Hij had
     voor haar kunnen nederknielen in aanbidding, en kussen den zoom van haar blank godinnenkleed.
     En zij, ten naastenbij radend wat er in hem omging, glimlachte wrevelig. Toen dwaalden haar
     oogen met hun ftikkerenden goudglans weder naar Robert, zooals hij daar stond met zijn breede
     krachtige mannelijke figuur en prettig knap gezicht, en niet voor de eerste maal vloog de
     gedachte haar door het hoofd, dat <hi rend="it">hij</hi>, indien hij wilde, haar dadelijk Johan
     kon doen vergeten.</p>
    <p>‘En nu, één, twee, drie, ons verkleeden!’ klonk het haar eensklaps vrij nuchter in de ooren.
     En tegelijkertijd was Robert, die zijn grijzen baard had afgelegd, maar zijn kluizenaarsplunje
     nog aan had, in de aangrenzende kamer verdwenen, zoodat zij met Barthold alleen bleef. Baby was
     al vroeger heengegaan.</p>
    <p>Dadelijk trad hij naar haar toe, maar voor de eerste maal weerde zij hem ongeduldig af.</p>
    <p>‘Wees toch voorzichtig!’ beet zij hem toe. ‘Iedereen kan immers binnen komen! Pas op, je
     trapt op mijn rok.... ik moet mij dadelijk gaan verkleeden, kom, laat me nu gaan!’</p>
    <p>‘Maar we zijn ook nooit meer eens alleen. Het is ondragelijk, Carla. Kunnen wij niet een
     afspraak maken.... luister eens!’</p>
    <p>Maar zij wilde niet luisteren, en liep hem snel voorbij de kamer uit en naar boven.</p>
    <p>‘Die nare vervelende jongen!’ fluisterde zij de trap opgaande bij zichzelve.</p>
    <p>Wat kon zijn bewondering haar nu schelen, nu allen haar bewonderden! Zij had tot dusverre
     nooit ernstig aan Robert kunnen denken, daar zijn houding zoo in allen deele te kennen gaf, dat
     hij alleen de verloofde van zijn vriend in haar zag. Maar dat ééne moment daareven.... en hoe
     vaak gebeurde zoo iets! Hij behoorde tot dezelfde kringen als de Meryans.... en met tact en
     voorzichtigheid.... men kon immers nooit weten!</p>
    <p>Vroolijk neuriënd, niet weinig verheugd over dit nieuw pikant element dat voor hare
     verbeelding oprees, liep zij in al de bovenkamers naar Baby te zoeken, die haar helpen moest
     met het losmaken van haar kleed. Waar was het kind toch?</p>
    <p>‘Baby....’ riep zij eindelijk haar hoofd stekend om de deur der donkere leerkamer, ‘Baby....
     je bent toch niet hier?’</p>
    <p>Een gesmoord snikken in een hoek van het vertrek trof haar oor, en naderbij tredend, zag zij
     tot hare verbazing in de duisternis iets ineengedokens en vormloos.</p>
    <p>‘Baby, wat doe je daar? Wat is er gebeurd?’</p>
    <p>Geen ander antwoord dan een schokkende beweging met de schouders, en een vernieuwde
     uitbarsting van huilen.</p>
    <p>‘Je doet me schrikken, kindje! Kom, zeg me nu gauw wat er is!’</p>
    <p>En Carla, die op haar manier Baby wel lijden mocht, sloeg den arm om haar heen en trok met
     zacht geweld de handjes van haar gezicht weg.</p>
    <p>‘De liefkoozende beweging en de teedere intonatie hadden een tegenovergestelde uitwerking dan
     Carla er van verwachtte, zoodat zij geruimen tijd niet wist wat te doen.</p>
    <p>‘Ben je misschien gevallen, ma chérie, of voel je je ziek?’ vroeg zij eindelijk, zich niet
     kunnende voorstellen de mogelijkheid dat Baby een moreel verdriet kon hebben. ‘Wil ik moeder
     roepen?’</p>
    <p>‘Neen, o, neen!’ klonk het angstig.</p>
    <p>‘Ja, maar dan moetje me ook zeggen wat je scheelt.... anders roep ik haar dadelijk!’</p>
    <p>‘Ik ben zoo ongelukkig omdat....’</p>
    <p>‘Nu waarom dan?’</p>
    <p>‘Omdat.....<hi rend="it">hij</hi> zoo leelijk en onaardig tegen me is geweest!’</p>
    <p>‘Wie, <hi rend="it">hij</hi>?’</p>
    <p>‘Ik heb toch zóó mijn best gedaan.... en hij prees alleen jou en Bart, maar tegen mij zelfs
     geen woord! - En ik heb toch zoo mijn best gedaan!’ herhaalde zij nogmaals.</p>
    <p>‘Bedoel je meneer Kant, gek kind?’ vroeg Carla met een glimlach. ‘Daar zal hij eenvoudig niet
     aan gedacht hebben. Maar wees gerust, Babytje, je hebt het goed gedaan, en hij zal wel tevreden
     zijn geweest!’</p>
    <p>‘En waarom zei hij dan niets.... en wèl tegen jou?.... Hij kuste zelfs je handen.... tot
     tweemaal toe.... ik heb het heel goed gezien!’</p>
    <p>Carla lachte hardop. Het was zoo kluchtig van dat malle Babytje zich op één lijn te stellen
     met haar! Zij nam het 't kind bijna kwalijk.</p>
    <p>Dat spottend lachen had niet juist een bedarenden invloed op de bedroefde. De tranenvloed
     werd nog heviger.</p>
    <p>Carla peinsde over wat zij zeggen zou om aan het treurtooneel een einde te maken, en wist
     niet anders te bedenken dan een herhaling van de bedreiging van daareven.</p>
    <p>‘Als je niet dadelijk met huilen ophoudt, Baby, ga ik heusch moeder of vader roepen!’</p>
    <p>Dit hielp. Baby droogde met een energieke beweging haar gezichtje af en rees overeind.
     Plotseling legde zij haar hand op Carla's arm.</p>
    <p>‘Carla... zeg eens oprecht... ben je... houd je van hem?’</p>
    <p>‘Ik.... houden van Robert Kant? - Welneen, kind, hoe kom je er aan?’</p>
    <p>‘Maar hij van jou misschien?’</p>
    <p>‘Ook niet; die kus op mijn hand beteekenende niets. Dat was maar voor de aardigheid!’</p>
    <p>‘Nu, dan kan ik het je wel zeggen, mijn geheim....’ fluisterde zij. ‘<hi rend="it">Ik</hi>é
     houd van hem.... al lang.’</p>
    <p>Het kind sprak deze laatste woorden op zoo gewichtigen toon, dat Carla de grootste moeite had
     zich in te houden en het niet uit te schateren.</p>
    <p>‘Dat vind ik niet goed van je, Baby....’ zeide zij na eene kleine pauze. ‘Want ik geloof niet
     dat Robert in het minst aan jou denkt.... en dan heb je maar verdriet en pure perte!’</p>
    <p>‘Maar men kan het toch niet helpen als men verliefd wordt....’ zeide zij verwijtend. ‘Hoe kan
     jij nu zoo spreken?’</p>
    <p>Carla herinnerde zich te goed hunne vele gesprekken over dit onuitputtelijke onderwerp, en al
     de romannetjes die zij haar had laten lezen, om dadelijk een repliek te vinden.</p>
    <p>‘Men kan het misschien niet rechtstreeks helpen....’ zeide zij aarzelend, ‘maar als men
     vooruit weet dat het toch voor niets is, vind ik het verstandiger er zich niet ongelukkig over
     te maken. - En nu mogen we onzen tijd niet langer hier verbabbelen. Wat zullen de menschen wel
     denken als wij niet terugkomen! En wij hebben ons nog niet eens verkleed! Kom nu eerst gauw mee
     naar mijn kamer!’</p>
    <p>En ondanks haar tegenstribbelen troonde zij haar mede, om eenige oogenblikken later, in het
     volle licht komende, te schrikken van Baby's behuild gezichtje, waarmede zij zich onmogelijk
     beneden onder de gasten kon vertoonen.</p>
    <p>‘Help mij nu eerst gauw.... en dan zal ik jou helpen!’ zeide zij met nerveuse haast, ‘en het
     je oogen onderwijl met koud water. Foei! je mag je nooit meer zoo aanstellen, en dat op een
     avond als deze!’</p>
    <p>Maar dat knorren deed de waterlanders weer opnieuw te voorschijn komen; en toen Carla
     eindelijk in een harer fraaiste avondtoiletten gereed stond om naar beneden te gaan, begrepen
     beiden dat Baby volstrekt niet in een toestand was om haar te vergezellen.</p>
    <p>‘Weet je wat, ga een poosje in je kamer op de canapé liggen, dan zal ik zeggen dat je wat
     hoofdpijn hebt gekregen en over een uurtje zal je wel weer toonbaar zijn.’</p>
    <p>Dat vond Baby een uitkomst. Zij had zich geheel overstuur gemaakt en begon daar nu spijt van
     te krijgen. En wat had zij zich veel voorgesteld, juist van dezen avond, waarop zij de rol van
     een getrouwde vrouw zou vervullen! Nog altijd had zij een lange deftige wit satijnen sleepjapon
     van Carla aan, die voor haar een weinig vermaakt was; en zóó voor een groote psyche staande,
     vond zij zich zelve heel touchant in haar droefheid. Daarom wilde zij zich nog niet verkleeden
     en ging, zooals zij was, in haar kamer op de rustbank liggen, wel ongelukkig nog, maar toch ook
     een beetje trotsch vanwege het interessante van den toestand. Haar verdriet en haar damesjapon
     deden haar zich zoo vrouwelijk gevoelen, zoo heelemaal geen kind meer... al scheen niemand in
     huis daar oog voor te hebben.</p>
    <p>‘En nu geen enkele traan meer, hoor kleintje!’ zeide Carla, alvorens heen te gaan haar een
     kus gevend. ‘Blijf nu een poosje zoo liggen, en zorg dan straks met een vroolijk gezicht
     beneden te komen. Buitendien, men kan immers nooit weten, later!.... maar huilen maakt erg
     leelijk! Als Robert je zóó zag, zou er zeker geen kans bestaan dat hij ooit verliefd op je
     werd!’</p>
    <p>Baby antwoordde niet. Zij was boos, heel boos, want zij merkte wel dat Carla haar verdriet
     volstrekt niet ernstig opnam en dit vond zij ongepast.</p>
    <p>Toen zij alleen was, bleef zij onbewegelijk liggen, nog een enkele maal zacht snikkend nu en
     dan, maar toch haar uiterste best doende niet meer te huilen, opdat zij straks weer toonbaar
     zou zijn. Want er zou nog gedanst worden... en al was zij nu veel te bedroefd om te dansen,
     toch wilde zij er bij zijn om - wanneer <hi rend="it">hij</hi> haar zou vragen, heel strak en
     treurig ‘neen’ te zeggen, zonder hem aan te zien en zonder eenige reden voor haar weigering op
     te geven, zooals dat in boeken soms zoo mooi beschreven werd. En dan zou hij misschien
     wel....</p>
    <p>Hier werd zij in haar overleggingen gestoord door een kraken van schoenen op de met loopers
     bedekte trap. Dat moesten dus mannenlaarzen zijn. Haar hart sprong op.</p>
    <p>Als <hi rend="it">hij</hi> het eens was! Als hij, haar nergens meer ziende, en hoorend dat
     zij op haar kamer met hoofdpijn lag, eens begreep wat daarvan de oorzaak was, en nu in het
     geheim boven kwam om haar even te zien, en wie weet.... misschien wel om haar vergeving te
     vragen en....</p>
    <p>Zij hield haar adem in, reeds half verwachtend een beschroomd kloppen te zullen hooren. Maar
     in plaats daarvan werd de kamer zonder de minste schroom opengedaan en trad ‘vader’ binnen. Dat
     was een bittere ontgoocheling.</p>
    <p>‘Wat scheelt mijn arm poesje?’ vroeg hij schijnbaar heel vroolijk, maar inwendig verre van
     gerust, toen hij het kind nog in haar tooneeljapon languit op de rustbank vond liggen. Zijn
     lieveling nergens ziende, had hij Carla naar haar gevraagd, en was, daar Johanna te veel door
     hare plichten als gastvrouw in beslag werd genomen, dadelijk zelf naar boven gegaan om
     poolshoogte te nemen.</p>
    <p>‘Een beetje hoofdpijn....’ klonk het met een hoog, kwijnend stemmetje.</p>
    <p>‘Hoofdpijn.... hoofdpijn? alsof je weet wat dat is! Wijs vader eens <hi rend="it">waar</hi>
     de pijn zit.’</p>
    <p>Die welbekende toespeling op haar klein-kinderjaren toen zij altijd ‘verkeerd’ wees en in het
     algemeen erg veel moeite had hare verschillende lichaamsdeelen behoorlijk te onderscheiden,
     vond zij op dit oogenblik, nu zij bezig was haar eersten roman te doorleven, zóó ergerlijk, dat
     niet de flauwste glimlach op haar gezichtje verscheen. Dit deed de bezorgdheid van haar vader
     toenemen.</p>
    <p>Hij kwam bij haar zitten. Baby was altijd zoo vroolijk en zoo kerngezond, dat hij zich die
     plotselinge ongesteldheid maar niet kon verklaren. Al pratend streek hij haar met de hand over
     het voorhoofd, om te voelen of zij ook koorts kon hebben. In de herfst was bij zijn zuster een
     meisje aan roodvonk gestorven. Dat was ook met hevige hoofdpijn begonnen.</p>
    <p>‘Je hebt, voorzoover ik me kan herinneren, nog nooit hoofdpijn gehad, kindje.... is het
     erg?’</p>
    <p>‘Ik weet niet....’ zeide Baby de oogen sluitend. Zij vond het vreeselijk akelig tegen vader
     te moeten jokken.</p>
    <p>‘En heb je ook misschien wat keelpijn? Slik eens, lieveling....’</p>
    <p>Zij slikte gehoorzaam. ‘Ik weet niet....’ zeide zij. Maar die aarzeling, dat zwakke
     stemmetje, en dat blijven liggen met gesloten oogen.... het maakte hem werkelijk ongerust.</p>
    <p>De gaslamp in het midden van de kamer verspreidde niet genoeg licht om haar nauwkeurig op te
     nemen. Hij ging op den schoorsteenmantel een kandelaar halen, stak de kaars aan en kwam nu vlak
     bij haar met het brandende licht, om te zien of zij misschien erg rood was. En nu werd hij pas
     gewaar het behuild ontdaan gezichtje met de gezwollen oogleden.</p>
    <p>‘Waarom heb je gehuild, Baby?’ vroeg hij snel.</p>
    <p>‘Omdat ik hoofdpijn had.’</p>
    <p>‘Maar daar wordt het juist erger van, kindje!’</p>
    <p>Geen antwoord.</p>
    <p>Hij dacht even na.</p>
    <p>‘Weet je wat, je moet dadelijk naar bed. Ik zal moeder roepen om je te helpen, en dan vooral
     je goed warm houden, hoor!’</p>
    <p>‘Naar bed?.... Mag ik straks dan niet beneden komen?’ klonk het nu met een geheel andere
     stem, terwijl juist de eerste maten eener polonaise zeer verleidelijk door het huis
     klonken.</p>
    <p>‘Beneden komen met hoofdpijn en keelpijn! Neen, daar is absoluut geen denken aan.’</p>
    <p>‘Maar het gaat al heelemaal over....’</p>
    <p>Nu zag Meryan, zonder een woord te zeggen, haar geruimen tijd streng en onderzoekend aan,
     zoodat zij plotseling weer in tranen uitbarstte.</p>
    <p>Meer was er niet noodig om hem een geheel ander inzicht in de zaak te doen krijgen. Hij kende
     zijn Baby zoo'n beetje en veranderde van tactiek.</p>
    <p>Met de teederheid van een moeder nam hij haar in zijn armen, zoodat haar hoofdje op zijn
     schouder lei en zij hem niet behoefde aan te zien. Wie zijner kennissen hem op dit oogenblik
     had kunnen gadeslaan zou ‘den autocraat’ zeker niet hebben herkend.</p>
    <p>‘Ik begin te gelooven, dat het een beetje anders is gegaan dan ik dacht, Baby....’ zeide hij
     op bedarenden, sussenden toon. ‘Er is van avond iets gebeurd, wat weet ik niet, dat mijn klein
     poesje verdriet heeft gedaan en haar heeft doen huilen. En toen is de hoofdpijn gekomen.... dus
     niet het huilen van de hoofdpijn, maar de hoofdpijn door het huilen - is 't niet zoo?’</p>
    <p>Een zwijgend knikken en een gesmoorde snik antwoordden hem.</p>
    <p>‘En mag vader nu weten <hi rend="it">welk</hi> verdriet Baby heeft gehad?’</p>
    <p>Zij aarzelde; maar het was haar zoo'n verlichting op die wijze van haar jokkentjes af te
     komen, en de haar aangeboren behoefte om oprecht te zijn kreeg de overhand. Toch was zij het
     slechts ten halve toen zij antwoordde.</p>
    <p>‘Ik was zoo bang.... van avond alles slecht te hebben gedaan. Ro.... meneer Kant heeft
     iedereen geprezen, behalve mij. Tegen mij zeide hij geen woord!’</p>
    <p>Vermoedde Meryan plotseling iets van de waarheid?</p>
    <p>Er verscheen een hoogst ernstige uitdrukking op zijn gelaat, en het kind zachtjes weer op de
     canapé terugleggend, zag hij haar aan met pijnlijke verwondering, alsof hij haar opeens anders
     zag dan even te voren. En die vreemde sensatie, die daar langzaam over hem kroop, werd
     langzamerhand sterker nog door haar kleeding, door haar ongewoon ouwelijk kapsel, dat aan het
     onschuldig gezichtje een nieuwe expressie gaf. Waar was zijn speelpop gebleven met de lange
     vlechten en de half korte kinderjurk! Een onverklaarbaar gevoel van wrevel gaf, toen hij weer
     sprak, voor het eerst aan zijn stem den scherpen metaalklank, die Baby anders nooit te hooren
     kreeg.</p>
    <p>‘Het was heel gek en onredelijk over zoo'n beuzeling te gaan huilen!’ zeide hij opstaande.
     ‘Je hadt een veel te onbeteekenende rol om daarvoor geprezen te worden. Meneer Kant heeft
     natuurlijk niet eens aan je gedacht. Maar hoe ook.... je kunt van avond natuurlijk niet meer
     beneden komen, dat is onmogelijk, je ziet er ontoonbaar uit. Trek dus nu eerst die leelijke
     japon uit, en blijf hier liggen of ga naar bed. Moeder zal je helpen.’</p>
    <p>‘Ik kan heel goed beneden komen, ik ben heelemaal beter....’</p>
    <p>‘Geen kwestie van.’</p>
    <p>‘Maar waarom niet?’ vroeg zij halsstarrig, met een boos krullend lipje.</p>
    <p>‘Omdat ik het <hi rend="it">verbied!</hi>’</p>
    <p>Zij kromp ineen onder zijn toon, en zonder er verder een woord bij te voegen ging Meryan de
     kamer uit.</p>
    <p>Nu raakte het kind meer overstuur dan ooit, zoodat, toen moeder kort daarop bovenkwam, zij
     dadelijk naar bed moest en zelfs een zenuwstillend huismiddeltje kreeg om tot bedaren te komen.
     Johanna begreep niets van den toestand, dacht echter met haar gewoon rustig optimisme aan wat
     vermoeienis en overspanning, en bleef bij haar zitten totdat zij insliep. Onder de gasten wekte
     het bericht dat Baby wat hoofdpijn had weinig bevreemding. Het was ook zoo'n drukte geweest, al
     de laatste dagen!</p>
    <p>‘Wel, wel, wat hebben we vandaag weer dapper meêgedaan aan de groote wereld-voorstelling!’
     zeide Robert, toen hij om twee uur in den morgen met Barthold hun gemeenschappelijke kamer
     opzocht.</p>
    <p>‘En niets evenaart de intense convictie waarmeê ik zelf mijn rol heb gespeeld. Merkte je het
     wel op? Ik heb afschuwelijke gezwollen verzen geschreven over de heiligheid van het huwelijk -
     onder ons gezegd en gebleven, de immoreelste instelling denkbaar - ik heb me geextasieerd over
     de jonge liefde van bruidegom en bruid, terwijl iedereen weet dat hij aan de academie.... enfin
     passons! En er zijn bijna tranen gestort, van aandoening natuurlijk.... en ik heb zonder
     blikken of blozen de complimentjes voor mijn ulevellen-gerijm in ontvangst genomen, en ben
     ijdel geweest op mijn succes! Kortom, ik geloof dat wij met ons allen den geheelen avond hebben
     gerivaliseerd in het onwaar zijn tegenover onszelven en anderen.... behalve misschien het arme
     bruidje, in aanbidding verzonken voor haar afgod.... en dat van de geheele comedie natuurlijk
     de dupe zal worden!’</p>
    <p>‘Kom, wees nu niet weer zoo cynisch en zwartgallig,’ zeide Barthold, juist bezig naar een
     wonderlied in zijn eigen ziel te luisteren, omdat Carla hem onder het dansen een paar lieve
     woordjes had toegefluisterd. ‘Je bent terecht de held van den avond geweest en al den luister
     der bruidsdagen hebben we eigenlijk aan jou te danken. Wat Johan betreft.... nu, ik zal
     waarlijk zijn lof niet zingen.... maar de wilde haren zullen er nu wel uit zijn. Waarom kan hij
     dus zijn vrouw niet gelukkig maken? Ik hoop er het beste van.’</p>
    <p>‘Amen!’ zei Robert met plechtige emphase. ‘Bart, kerel, je bent eenig! Nu, goeden nacht,
     droom prettig!’</p>
   </div>
   <div type="chapter">
    <head><hi rend="it">[XXIX]</hi></head>
    <p>Johan en Alida waren getrouwd en naar Italië vertrokken; en in den huize Meryan keerde, na
     het aanhoudend feestvieren, alles weer langzamerhand tot den gewonen gang van zaken terug. Daar
     de Paaschvacantie ten einde liep, zouden Barthold en Robert ook eerstdaags naar Delft
     terugkeeren, tot groote verlichting van den heer des huizes, die, hoewel den vriend van zijn
     zoon zeer genegen, hem nu toch hoe eerder hoe liever zag vertrekken. Sedert den avond der
     voorstelling Baby opmerkzaam gadeslaande, zag hij verschijnselen, die den eerst ontvangen
     indruk slechts konden versterken. Het kind was sedert dien dag stil geworden en nerveus en
     grillig. Zij miste haar gewonen gezonden eetlust, zat soms een uur lang te mokken om niets, en
     tegen Robert sprak zij geen woord meer. Al deze abnormale dingen wist hij slechts op ééne wijze
     te verklaren. Tegen zijn vrouw zeide hij ouder gewoonte geen woord, en hij achtte de zaak ook
     van te weinig beteekenis om er lang bij stil te staan. Was Kant maar eenmaal weg, dan zou die
     onzin dadelijk vergeten zijn, daaraan twijfelde hij geen oogenblik. Toch bleef bij hem nog
     natrillen de gewaarwording van dien avond, toen hij het eerst had voorvoeld den tijd, die
     eenmaal komen moest, dat ook dit kind - het laatste - hem zou ontsnappen - den tijd waarop een
     ander over zijn lieveling zou gaan waken.</p>
    <p>Wie zou eenmaal die ander wezen? Aan wien zou hij haar toekomst in handen moeten geven? Wat -
     indien zij ooit een nootlottige keuze deed, wat licht gebeuren kon, nu zoo vroeg reeds de
     natuur bij haar begon te spreken? - Al beschouwde hij het thans voorgevallene als kinderspel,
     toch ging hij zich onwillekeurig afvragen, of hij ooit later zijn dochter aan een man als
     Robert Kant zou toevertrouwen. Hij kende ze zoo weinig, de jongelui van tegenwoordig. Het
     karakter van zijn oudsten zoon, zijn platte grove zelfzucht, zijn materialistische
     levensopvatting, onder een masker van innemende vormen verborgen, stemde hem eenigszins
     wantrouwend jegens de opkomende generatie. En den geest die de nieuwe literatuur bezielde, vond
     hij ook onverkwikkelijk. Barthold kan hij niet als type beschouwen; deze stond naar zijn
     meening geheel afzonderlijk. Maar Robert scheen eenigszins het gehalte der hedendaagsche
     jongelui te typeeren. Zoo kwam hij er soms toe, 's avonds, na afloop der familie-réunie aan de
     theetafel, den jongen man te noodigen op zijn studeerkamer een sigaar te rooken, en tot een
     vrij laat uur bleven zij met hun drieën dan bijeen, Meryan allerlei vraagstukken van moreelen,
     politieken of maatschappelijken aard ter sprake brengend, terwijl Barthold zwijgend er bij zat,
     meestal met een boek voor zich. Getrouw aan zijn voornemen, om aangaande zijn nieuwe
     opvattingen en meeningen elke verklaring te vermijden, zoolang hij nog zoekende was den weg en
     met zichzelf in het reine moest komen, zat hij evenwel te luisteren, te volgen het gesprokene
     met een intensiteit van aandacht die hem soms het bloed naar het hoofd joeg, doch vaak ook hem
     deed verbleeken bij sommige uitingen, die met zijn gedachten van den laatsten tijd een zoo
     schril contrast vormden. Het was letterlijk pijn die hij gevoelde wanneer zijn eigen vader, de
     man wiens leiding hem zijn vrij gedachten- en zieleleven had gewaarborgd, thans ontwijdde
     datgene wat hij bezig was in stille vroomheid op te bouwen in zijn geestesleven. Gevormd uit de
     kern van zijn innigste zelf kon het in zijn geduldigen groei tarten elke schennis, elke
     ontwijding; maar dat zich langzaam voelen verwijderen van den afgod van zijn jeugd was voor hem
     een marteling. En toch was denken anders dan hij deed hem onmogelijk. Hij kon geen afstand meer
     doen van de ziele-zuurstof die zijn gansche ikheid als met nieuwe levenskracht toerustte.</p>
    <p>Het was de laatste avond vóór hun vertrek naar Delft. Nadat Robert geruimen tijd in het salon
     met de meisjes had gemusiceerd, en zelfs Baby had overgehaald een quatre-mains van Diabelli met
     hem te spelen, begaven de dames zich ter ruste en bleven de heeren nog wat praten. Meryan had
     bevonden, dat Robert Kant en hij dicht genoeg bij elkander stonden, om een discussie aangaande
     gewichtige vraagstukken althans eenigermate vruchtbaar te doen zijn. En het prikkelend genoegen
     van dergelijke discussiën was hem zelden gegund. De meesten zijner kennissen, vooral zij die
     weinig met hem in leeftijd verschilden, vermeden elke ernstige gedachtenwisseling met hem. Zijn
     autoritaire aard en tranchante toon - zich met de jaren geenszins verzachtend - deden al te
     spoedig een dergelijk gesprek een scherpe onaangename wending nemen. Maar Robert met zijn
     eigenaardig flegma, en die buitendien den vader van zijn vriend al de égards betoonde, waarop
     zijn leeftijd hem recht gaf, had dien toon tot dusverre nog niet uitgelokt. Daartoe was hij
     over het geheel een te onverschillig polemicus. Men had zelden vat op hem. Zijn tactiek was
     veeleer de tegenpartij door de een of andere schijnbaar onschuldige opmerking buiten hare
     verschansing te lokken en dan met al de scherpte van zijn waarnemingsvermogen aan het ontleden
     te gaan.</p>
    <p>‘Het is eigenlijk een noodlottige tijd, waarin wij leven,’ zeide Meryan heden avond in
     antwoord op een gezegde van zijn gast. ‘De kracht van den godsdienst is gebroken - die veilige
     gids is minstens een derde van het menschdom ontnomen. Al huldigen velen nog den schijn, het
     wezen is vernietigd, en de wetenschap is nog op lange na niet bij machte zijn taak over te
     nemen. Vandaar de algemeene demoralisatie en ontaarding tegenwoordig. De oude goden zijn
     omvergeworpen en wij hunkeren te vergeefs naar nieuwe. Het is misschien een egoïstische
     gedachte, maar ik ben blij oud te zijn in deze periode van décadentie, die een zoo bedroevenden
     indruk maakt, vergeleken bij het krachtige leven in mijn jeugd.’</p>
    <p>‘Gelooft u niet, meneer Meryan,’ zeide Robert, ‘dat elk gaand en elk komend geslacht iets van
     dien aard gevoelt? Vraag bijvoorbeeld eens aan onze jonge enthousiasten en hervormers van
     heden, hoe zij de huidige periode in de wereldontwikkeling beschouwen. Zij zullen u juist
     zeggen dat nooit een grootscher machtiger geest de wereld heeft bezield dan nu op het einde der
     negentiende eeuw.’</p>
    <p>‘Welke enthousiasten en hervormers bedoelt gij?’ vroeg Meryan met een lichte contractie der
     wenkbrauwen.</p>
    <p>‘Ik bedoel allen, die zoeken naar meer licht en naar nieuwe elementen van schoonheid in
     kunst, in het werkelijk leven, in alles.’</p>
    <p>‘O! gij denkt aan onze jonge kunstenaars!’ zeide Meryan met een glimlach.</p>
    <p>‘Aan hen en aan alle voorgangers op elk gebied, zoowel op dat van kunst, wetenschap,
     staatkunde, als op supranaturalistisch terrein. Velen onzer jongeren zijn, zooals u weet
     mystici of spiritualisten. Hoewel volstrekt niet geloovig of godsdienstig in oud-christelijken
     zin, nemen zij aan een afzonderlijk leven der ziel, afgescheiden van het stoffelijk of physiek
     leven en daarop inwerkend. In één woord zij zijn beslist dualisten, en de natuur-wetenschap in
     den allerlaatsten tijd gaat hen hierin voor.’</p>
    <p>‘Dat genoegen gun ik hun van harte!’ zeide Meryan met spottende brusquerie. ‘De
     natuur-wetenschap laat ik rusten. Die herhaalde volte-faces kan ik niet volgen. Maar dat
     artisten met hun sterke individualiteit en die geheel in zichzelven opgaan, een monistische
     levensbeschouwing verwerpen, begrijp ik volkomen. Zij moet hen onbevredigd laten. Dat zij in
     hun sfeer aan hun fantasie den vrijen teugel laten, ik voor mij heb daar niets tegen. Maar er
     zijn ook nog een ander soort van would-be hervormers, wier theoriën niet zoo ongevaarlijk zijn,
     die de heiligste grondslagen der maatschappij durven aantasten.’</p>
    <p>O! u bedoelt nu de politieke enthousiasten, de socialisten....’</p>
    <p>‘Als gij dat enthousiasten gelieft te noemen.... ik noem ze liever misdadigers!’ viel Meryan
     in.</p>
    <p>Robert lachte en wierp een zijdelingschen blik naar Barthold, die in een plaatwerk zat te
     bladeren. Dit lachen evenwel prikkelde zijn gastheer in hooge mate.</p>
    <p>‘Als ik hen misdadigers noem,’ hernam deze, ‘is die uitdrukking eigenlijk nog veel te zacht!
     Voor mij zijn het lafaards, schurken, want zij ontzien zich niet orde en gezag te ondermijnen,
     den eerlijken rechtschapen arbeider met hun opruiende leugentaal te vergiftigen, hem bezigend
     als werktuig om hun eigen eerzucht te bevredigen.’</p>
    <p>‘Ik kan mij uw meening te hunner opzichte wel verklaren,’ zeide Robert altijd even kalm. ‘De
     aanhangers van het bestaande régime, en in het algemeen zij, die zich onder dat regime uiterst
     wél bevonden, hebben te allen tijde de dragers der nieuwe ideeën orde- en rustverstoorders
     genoemd. Zoo gaf mijn vader mij onlangs nog een hoogst vermakelijke beschrijving van de
     stemming der geesten om en nabij 48, en de wijze waarop in zijn jeugd, in conservatieve en
     aristocratische kringen, o.a. de liberale beweging werd beoordeeld. Dat een liberaal ‘een
     fatsoenlijk man’ kon zijn, werd eenvoudig niet erkend. Maar dat zult u zelf het best weten. Ik
     wed dat u, even als mijn vader, destijds niet weinig trotsch er op was, met uw vrijheidsidealen
     voor oogen, in reactionnaire kringen voor ‘niet fatsoenlijk’ door te gaan?’</p>
    <p>Terwijl Robert sprak, had Meryan hem met klimmende verwondering aangezien, en toen hij
     antwoordde, was het eenigszins uit de hoogte.</p>
    <p>‘Ik veronderstel, meneer Kant, dat - ondanks de.... zonderlinge parallel door u getrokken,
     gij de liberalen van 48 niet over één kam scheert met de socialisten en anarchisten - of hoe
     dat gespuis verder heeten moge - van tegenwoordig?’</p>
    <p>Robert aarzelde een oogenblik. Zou hij er niet maar eens flinkweg op inhakken, dacht hij, nu
     de oude man zoo ontzettend bekrompen bleek? Wie weet, misschien kwam het vroeg of laat den
     armen Bart wel ten goede!</p>
    <p>‘Ze over één kam scheren, doe ik zeker niet,’ zeide hij nu met een glimlach. ‘De liberalen
     waren in mijn oogen heel wat practischer in hun streven. Deze stonden en staan nog zoo
     rationeel mogelijk op den bodem van het menschelijk egoïsme - een heel securen bodem. Vooreerst
     vochten zij ter verkrijging van eigen voorrechten, poneerden den <hi rend="it">genus</hi>
     <hi rend="sp">mensch</hi> als een monster van hebzucht en schraapzucht, namen in één woord al
     zijn onedelste drijfveeren als de grondslagen hunner levensbeschouwing, en konden dus zeker
     niet geacht worden op een zandgrond te bouwen! - Maar de socialisten doen juist andersom,
     althans de leiders. Dezen, bijna allen behoorend tot hen die thans bevoorrecht zijn, werken in
     de eerste plaats voor anderen en ten eigen nadeele met een ijver dien ik vermakelijk vind.
     Vervolgens doen zij hun best om de maatschappelijke slaven, aan wie de upper ten al hun
     levensgenot te danken hebben, hun slavendom te doen begrijpen, aldus willens en wetens hun
     eigen glazen inwerpend. Zij doen me onwillekeurig denken aan acrobaten in hun evolutïen aan een
     trapezium, hoog in de lucht. Die evolutiën zijn prachtig van durven, zoo van beneden gezien.
     Maar men heeft altijd de vrees die arme drommels nog eens morsdood te zien vallen!’</p>
    <p>‘Zoo.... vindt u dergelijke evolutiën prachtig? Ik voor mij verwaardig me nooit in een circus
     te komen. Ik walg van acrobaten!’</p>
    <p>‘En ik zie ze juist zoo gaarne, die arme in 's blaue hinein zwevende idealisten!’ zeide
     Robert met zijn prettigen vroolijken lach. ‘Maar il s'agit de s'entendre.... ik spreek niet van
     dynamiteurs en bommen-liefhebbers en al die ongelukkige krankzinnigen, die in een gesticht
     thuisbehooren. Ik bedoel de geduldige volhardende pioniers, die nu in de groote landen hun
     martelaarschap achter den rug hebben, maar in kleine achterlijke landen nog duchtig
     “gemassregelt” worden, en vrij wel paria's zijn.’</p>
    <p>‘Het spijt mij uwe belangstelling niet te kunnen deelen!’ merkte Meryan scherp aan. ‘<hi
      rend="it">Mijne</hi> sympathieën bewegen zich bij voorkeur in een andere richting.’</p>
    <p>‘Ja, dat is gek van me, zult u zeggen, maar die vreemde zonderlinge menschen-exemplaren sla
     ik met meer belangstelling gade dan de zoo algemeen gangbare soort. Die soort kent men zoo
     geheel van buiten! Als men van zijn geboorte af nooit anders gezien heeft dan lui die dood
     gewoon op hun twee beenen loopen, vind ik het wel eens aardig te kijken naar enkelen die bij
     voorkeur op hun hoofd staan... misschien alleen maar omdat het eens wat anders is.’</p>
    <p>‘Ik voor mij heb een afschuw van clowns, maar de smaken verschillen. Buitendien weet ik niet
     of het altijd kijken naar dergelijke wezens op den duur niet aanstekelijk werkt. Dat zou jammer
     zijn.’</p>
    <p>‘Ik geloof het niet, voor zoo iets moet men een bijzonderen aanleg bezitten. Ik voor mij durf
     ten minste gerust voor mijn natuurlijke evenwichts-voorkeur instaan.’</p>
    <p>‘Mijn leuze is, dat wie niet voor mij is tegen mij is!’ zeide Meryan op zijn meest
     apodictischen toon. ‘Ik vind dat een ontwikkeld ernstig man verplicht is zich aangaande de
     vraagstukken van zijn tijd een overtuiging te vormen, en volgens die overtuiging te denken en
     te handelen. Als er naar mijn convictie verkeerde invloeden in de maatschappij aan het werk
     zijn, <hi rend="it">mag</hi> ik mij zelfs niet onttrekken aan de taak die te helpen
     vernietigen.’</p>
    <p>Robert wilde antwoorden, toen voor het eerst de stem van Barthold zich deed hooren.</p>
    <p>‘Zóó begrijp ik het ook, vader. Robert's neutraal standpunt is me altijd een raadsel. Men kan
     en mag zich niet blijven onttrekken aan wat er om ons heen gebeurt. Als men genoeg heeft gezien
     en gelezen en nagedacht om zich een richting te kiezen....’</p>
    <p>‘Mijn richting heeft me geleid tot de convictie dat ik er nooit eene zal hebben!’ viel Robert
     in. ‘Die convictie heeft even goed recht van bestaan als elke andere. Met mijn maatschappelijk
     geweten voel ik me volmaakt in 't reine!’</p>
    <p>Meryan's gelaat helderde op bij de woorden van zijn zoon. Het gesprek met Robert had hem
     hevig ontstemd. Dat ‘te koop loopen met een onrijp cynisme’ zooals hij het bij zichzelven
     noemde, vond hij stuitend. Hij begon zelfs ernstig zijn invloed op Barthold te vreezen.</p>
    <p>‘Het verheugt me, Bart, in jou een bondgenoot te vinden!’ zeide hij, en zijn stem klonk als
     het schuren van een stalen lemmet over steen, maar dit gold uitsluitend Robert, hetgeen dezen
     een verfijnd epicuristisch genot bereidde. ‘Jij bent nu nog te jong om je een overtuiging te
      <hi rend="it">kunnen</hi> vormen, daar kan je nog heel wat jaren meê wachten. Maar later hoop
     ik dat je niet werkeloos zult blijven toezien wanneer gevaarlijke elementen in de maatschappij
     bovenkomen.’</p>
    <p>‘Bedoelt u met die “gevaarlijke elementen” de socialistische beweging?’ vroeg Barthold,
     terwijl Robert hem ter waarschuwing een snellen blik toewierp.</p>
    <p>Zijn vader zag hem bijna ontsteld aan.</p>
    <p>‘Natuurlijk!’ zeide hij met nadruk.</p>
    <p>‘Maar u eerbiedigt toch de sterke overtuiging van hen die haar leiden?’</p>
    <p>‘Neen zeker niet. De overtuiging van misdadigers eerbiedig ik niet!’</p>
    <p>‘We draaien in een cirkeltje rond!’ dacht Robert. ‘Was Bart nu maar zoo verstandig van te
     zwijgen!’</p>
    <p>‘Ik wel,’ zeide Barthold thans even beslist als zijn vader gesproken had, en zijn vriend werd
     voor het eerst het gelijkluidende in de beide stemmen gewaar. ‘Ik eerbiedig de overtuiging van
     socialisten even goed als die van de leiders van andere politieke richtingen. Wie twijfelt aan
     de eerlijkheid van bedoelingen bij anderen, geeft die anderen het recht ook aan onze
     eerlijkheid te twijfelen. Ik weet nog niet veel af van politiek, maar zooveel ben ik al gewaar
     geworden, dat het een ieders tactiek is vóór alles de goede trouw zijner tegenstanders verdacht
     te maken; en dàt vind ik de noodlottigste tactiek denkbaar!’</p>
    <p>‘Volkomen juist ingezien, beste jongen. Maar je kunt de vijanden van onze rustige
     wèlgeordende samenleving toch geen politieke partij noemen! Zoodoende zou je even goed een
     struikroover, die je het pistool op de borst zet, iemand met een te eerbiedigen overtuiging
     kunnen achten....’</p>
    <p>‘Dat kan ik niet met u eens zijn, vader. De socialistische idee - waarmede ik mij in den
     laatsten tijd wat meer vertrouwd heb gemaakt - is geen struikroovers-ideaal, maar integendeel
     de uitdrukking van het hoogste begrip van naastenliefde. De wijze waarop die idee gepropageerd
     wordt, vind ook ik echt menschelijk onvolmaakt, stuitend soms, maar dit kan het ideaal zelf
     niet aantasten.’</p>
    <p>‘Maar je begrijpt toch wel, dat juist die stuitende verschijnselen de beweging zelve
     onherroepelijk vonnissen!’</p>
    <p>‘Vindt u dat een noodzakelijke conclusie? Wij stellen toch Christus en zijn verheven leer
     niet verantwoordelijk voor de gruwelen de geheele geschiedenis door in zijn naam bedreven?’</p>
    <p>Robert, die vlak naast Meryan zat, zag hem verbleeken en kwam tusschenbeiden.</p>
    <p>‘Ik ben blij, Bart, dat je de Christelijke leer er bij haalt. Dàt is wel het scherpste vonnis
     dat die arme idealisten van heden kan treffen, althans uit het oogpunt van practische
     uitvoerbaarheid. Twintig eeuwen christelijk getheoriseer hebben de oorspronkelijke tijgernatuur
     van den mensch onaangetast gelaten, en twintig eeuwen socialistisch getheoriseer zullen even
     machteloos blijken. Dat is in mijn oogen van elke idealistische beweging de onvoorwaardelijke
     veroordeeling. Het zal ons nooit verder brengen dan tot het schermen met sociale
     rechtvaardigheid, met haar onder-afdeeling de feministerij, die tegenwoordig ook verbazend in
     de mode komt, om dan weer door een even sterke reactie gevolgd te worden, zooals wij dat de
     geheele geschiedenis door hebben gezien.’</p>
    <p>Al sprekend, zag Robert zijn vriend beteekenisvol aan als om te zeggen: ‘Zwijg nu toch....
     spaar hem!’ En Barthold zweeg inderdaad. Hij zag op het strenge gelaat, dat voor hem zich
     altoos verzachtte, een zoo diep smartelijken trek, dat hem eensklaps de moed verging iets meer
     in het midden te brengen. Hij gevoelde zich als verlamd door den fellen terugslag zijner
     gedachten, vermocht zelfs niet meer te luisteren, terwijl Robert zich conscientieus beijverde
     op de hoog opgaande golven van het gesprek de olie van zijn philosophisch flegma te gieten.</p>
    <p>Achteraf beschouwd, speet het hem nu eigenlijk zijn bejaarden gastheer onnoodig in het harnas
     te hebben gejaagd. Het gaf immers toch niets! Deze, het kind eener vorige geschiedkundige
     periode en vastgeroest in de meeningen van zijn jeugd, kon immers niet bij machte zijn het
     heden met onbevangen blik te beschouwen! Met toewijding kweet hij zich dus van de taak den
     storm door hem opgeroepen te bezweren, wist door eenig behendig manoeuvreeren het discours in
     een andere richting te leiden. Voor het oogenblik was dus het gevaar bezworen. Maar niettemin
     bleef Barthold ze nog lang navoelen de trillingen van dien abrupten golvenopstand. En Robert
     werd dit duidelijk gewaar.</p>
    <p>Hoewel deze later nooit zinspeelde op het dien avond gesprokene, besefte hij zijn doel in
     zooverre te hebben bereikt, dat Barthold zich althans duidelijker rekenschap zou kunnen geven
     van datgene wat hem van de zijde zijns vaders wachtte, wanneer hij bleef knielen voor het
     altaar zijner innigste zielsbehoeften - een altaar dat slechts verrijzen kon op de puinhoopen
     van alles wat hem tot dusverre het heiligst en dierbaarst was geweest.</p>
   </div>
   <div type="chapter">
    <head><hi rend="it">[XXX]</hi></head>
    <p>Barthold voorzag ze inderdaad beter dan voorheen, de dreigende schaduwen verduisterend den
     weg, dien hij zonder hem nog duidelijk te onderscheiden - en juist daarom misschien - zich in
     goddelijke mooiheid voor de verbeelding maalde. Maar Robert dwaalde indien hij meende, dat een
     juister begrip van de zich ontwikkelende moeielijkheden verzwakken zou zijn illusiën, zou doen
     tanen het nieuwe licht dat daar eindelijk verrees aan den horizont van zijn bestaan, - dat
     licht waarnaar hij hunkerde, als de kinderen Israëls op hun tocht door den woestijn hunkerden
     naar het Beloofde Land. Integendeel, gevaren konden slechts prikkelen zijn hoop, aanvuren zijn
     nieuw geloof, dat na lange verdrukking geheimzinnig in zijn binnenste opbloeide als een reine
     mystieke bloem. En als alle fervente geloovigen, verbeeldde hij zich langzamerhand te voelen
     ontkiemen in zich die onoverwinnelijke bergen-verzettende overredingskracht, waarvoor allen
     eenmaal zouden buigen - die kracht die, als de machtige adem van een stormgeest, al het oude
     vergane, vermolmde zou ontwortelen.</p>
    <p>En zijn vader, zijn geliefde vader zou de eerste zijn om te zwichten voor het schoone en
     goede, wanneer hij eenmaal daarvan getuigenis zou afleggen in de taal der geïnitieerden. Hij
     was Robert dankbaar, dat deze hem met een wenk tot zwijgen had gemaand. Hij gevoelde te missen
     tot zelfs het recht mede te spreken over dingen, die hij eerst na jaren van denken en werken
     zijn eigen verworven geestelijk eigendom zou mogen noemen.</p>
    <p>In deze stemming was hij naar Delft teruggekeerd, zag daar de familie Denners weder, met wie
     hij in den afgeloopen winter zeer bevriend was geraakt en ook Martalis, wiens omgang hij
     inderdaad, zooals het gerucht onder de studenten liep, had gezocht, en die hem nog altijd hielp
     zijn weg te vinden in den doolhof van kennis, waarin hij gevaar liep zonder gids te verdwalen.
     Met nauwgezetheid kweet Martalis zich van die taak. Hij gaf hem telkens een leiddraad bij zijn
     sociologische en natuur-wetenschappelijke studiën, leerde hem o.a. na Spencer ook Huxley kennen
     en genieten, en was altijd bereid, zoo vaak Barthold bij hem opliep, hem alle mogelijke
     inlichtingen te verschaffen. Maar meer deed hij niet. Hun relatiën bleven een volstrekt
     zakelijk karakter behouden. Van een meer vriendschappelijken omgang was van de zijde van
     Martalis geen sprake, en Barthold, die te Delft onder zijn voormalige vrienden aan een zoo
     gemakkelijk succes was gewoon geraakt, ondervond in dit opzicht eene teleurstelling.</p>
    <p>De min of meer onbestemde verwachting, dat, bij de eerste blijken van waardeering en
     sympathie zijnerzijds, Martalis hem met gelijke warmte te gemoet zou treden, bleef dus
     onvervuld; en zelfs wanneer hij hem ontmoette bij de Denners in de intimititeit van den
     huiselijken kring, was er in de houding van den jongen man geen zweem van eenige toenadering te
     bespeuren.</p>
    <p>Te sterker wellicht ontving Barthold dien indruk, doordien Martalis zich bij Denners, die een
     vriend van zijn vader was geweest, zoo geheel thuis kon achten. Hij ging met Anna Denners om
     als met een zuster, werd door mevrouw met een schier moederlijke hartelijkheid bejegend, maar
     jegens de personen die hij er aantrof, legde hij nooit anders dan een onberispelijke doch
     strakke beleefdheid aan den dag, die veeleer afstootte dan aantrok.</p>
    <p>Doch Barthold kende nu het geheim zetelend achter dat jonge, strenge voorhoofd en die grijze,
     koele, als het ware de wereld buitensluitende oogen. Te midden soms van een gesprek van zuiver
     wetenschappelijken aard, hoofdzakelijk loopend, wanneer hij met hem alleen was, over de werken
     die hij hem had aangeraden te lezen, kwam nu en dan, onverwachts en vluchtig als een
     bliksemflits, een scherp ironische opmerking verraden zijn innerlijk wezen - al de bitterheid
     die hem vervulde tegenover de volslagen gevoelloosheid van de duizenden, die, zwelgend in hun
     immoreele weelde, kalm en onbewogen aanschouwden de verdierlijking der in het duister
     krioelende massa, tegenover de duizenden, die het woord schoonheidsgevoel op de lippen durfden
     nemen in het aangezicht van de ontzaggelijke maatschappelijke vuilheid, het afzichtelijk
     verrottingsproces, immer voortgang hebbend, tot bijna op de drempels zelve van hunne paleizen.
     Doch even onverwachts als de uitval geweest was, sloot hij zich daarna weder op in zijn gewone
     strakheid, als speet het hem zich een oogenblik gegeven te hebben.</p>
    <p>‘Waarom toch is Martalis altijd zoo gesloten, zoo teruggetrokken, zelfs hier in een kring van
     vrienden en gelijkdenkenden?’ vroeg Barthold op een avond dat hij, na bij de Denners en familie
     te hebben gedineerd, zich met mevrouw en Anna alleen bevond. Hij kwam er zeer veel aan huis
     tegenwoordig en was dankbaar voor de gastvrije ontvangst, die hem in dat gezellig huiselijk
     intérieur ten deel viel. Hij was daar geplaatst in een kring van geheel nieuwe gedachten en
     invloeden, van wier werking hij zich nog niet bewust rekenschap gaf, doch die zich niettemin
     aan hem opdrongen, langzamerhand wijzigend zijn vroegere opvattingen aangaande tal van dingen
     en verschijnselen, ook het dagelijksch leven betreffend, en eindelijk tot zelfs
     metamorphoseerend zijn vroegere eenzelvige geconcentreerde ikheid. Maar dit alles zoo
     geleidelijk en met zulke onmerkbare overgangen dat niemand, en hij zelf het allerminst, die
     omvorming, dat zich aanpassen aan zijn nieuwe sfeer gewaar werd.</p>
    <p>‘Waarom onze vriend Martalis zich meestal in zichzelven opsluit?’ zeide mevrouw Denners in
     antwoord op Meryan's vraag bijna weemoedig. ‘Je zoudt je daarover niet verwonderen als je zijn
     levenservaringen kende. Hij is in de laatste jaren wantrouwend geworden en zijn natuur is als
     verstaald. Hij leeft uitsluitend voor zijn geloof en voor zijn werk. Persoonlijke sympathieën
     of antipathieën vallen voor hem weg. De menschen hebben hem ontzettend veel leed gedaan.’</p>
    <p>‘Ik begrijp volkomen zijn réserve als hij weet met afkeuring en geringschatting te worden
     gadegeslagen, maar wanneer hij zich te midden van geestverwanten bevindt....’</p>
    <p>‘Denkt gij,’ viel mevrouw Denners in, ‘dat, sedert hij aan de arbeidersbeweging deelneemt, de
     zwaarste slagen hem door zijn tegenstanders zijn toegebracht. Neen, de smartelijkste
     ondervindingen deed hij op van de zijde van hen wie zijn algeheele toewijding gold.’</p>
    <p>‘Wil u zeggen dat het volk zelf ondankbaar tegen hem is?’ vroeg Barthold in een zekere
     spanning.</p>
    <p>Zij vestigde een oogenblik hare donkere sprekende oogen op den jongen man. Ondanks haar
     vijf-en-vijftig jaren was zij eene nog statige imposante vrouw met fijne nobele trekken, die in
     volmaakte rust zelfs iets gestreng hadden, hoewel die gestrengheid werd getemperd door het
     witte haar, dat in een zacht golvende lijn het hooge voorhoofd afteekende. Van het eerste
     oogenblik af had Barthold zich onwederstaanbaar tot haar aangetrokken gevoeld, hoewel juist
     hare persoonlijkheid, hare geheele manier van zijn omverwierp alles wat zich bij hem aangaande
      <hi rend="it">de</hi> vrouw had gevormd tot een convictie - althans wat volgens zijn meening
     eene convictie was.</p>
    <p>‘Wie waren het die Christus aan zijn beulen overleverden?’ vroeg zij na dien half meewarigen
     blik, waarmede zij den jeugdigen vrager beschouwd had. ‘Wie anders dan de joden - het volk zelf
     dat hij had beweldadigd en liefgehad! Het “Kruist Hem! kruist Hem!” wordt nu nog het hardst
     geroepen door hen wier verlossing de hervormer zich ten doel stelt.’</p>
    <p>‘Maar, moeder, het menschdom moet toch sedert twintig eeuwen in beschaving zijn
     vooruitgegaan!’ zeide Anna, die het werk waaraan zij bezig was een oogenblik liet rusten.</p>
    <p>‘Ik vrees van niet, kind, althans niet zooals jij dat bedoelt. Er zijn thans categorieën in
     de maatschappij, die veel lager staan dan in vroegere tijden, althans in verhouding tot de
     meerdere ontwikkeling der andere klassen. En deze arme verwilderde schepselen zijn willooze
     werktuigen in de handen van hen, die op een gegeven oogenblik den sterksten invloed weten te
     oefenen.’</p>
    <p>‘Maar Baltian Rustin dan.... de eerste die in ons land de beweging heeft geleid.... hem
     blijft het volk, naar ik hoor, als een halfgod vereeren, alleen uit dankbaarheid voor wat hij
     vroeger heeft gedaan.’</p>
    <p>‘Je zegt het volk, Meryan.... maar je bedoelt zeker het kleine groepje zijner volgelingen,
     een handjevol getrouwen, ontwikkeld genoeg om zich een gevoel van dankbaarheid bewust te zijn.
     Die groep blijft hem werkelijk aanhangen, omdat zij nimmer kunnen vergeten, dat hij voor hen
     martelaar is geworden, gevangen heeft gezeten en als een maatschappelijke verworpeling in hun
     midden heeft geleefd.’</p>
    <p>‘Wat was het ook mooi van hem de geheele maatschappij te trotseeren en alles ten offer te
     brengen aan zijn overtuiging!’ zeide Anna met een tinteling van geestdrift in haar opwaartschen
     blik. ‘Wat velen ook van hem zeggen mogen, ik blijf hem altijd als een groote figuur in ons
     land beschouwen.’</p>
    <p>Barthold schrikte en zag de spreekster met een zekere afkeuring aan. Nog altijd werkten de
     vaderlijke dogma's in hem na. Nog voelde hij onwillekeurig iets van de vroegere verachting voor
     den in zijn kringen zoo gehaten en gevreesden revolutionairen volksleider. En deze opvatting
     was niet getemperd geworden door zijn relaties met Martalis, die van de af brekende tactiek der
     oude partij een zoo felle tegenstander was. En dan een jong meisje op zoo absolute wijze haar
     eigen meening te hooren verkondigen over dergelijke zaken! Anna bleef nog steeds, als op den
     eersten avond zijner introductie, hem verwonderen en ergeren. Waar het een vrouw gold, vergat
     hij geheel zijn eigen vrijheid en eigen opvoeding, was hij nog geheel omstrikt door de
     tradities zijner vroegere omgeving.</p>
    <p>Terwijl haar dochter sprak, had Mevrouw Denners met glimlachende toegevendheid haar
     aangezien.</p>
    <p>‘Ja, Anna heeft altijd met hem gedweept, bijna van hare schooljaren af, nietwaar kind? En ik
     zelve ben ook niet geheel zonder schuld in dat opzicht!’ vervolgde zij met iets ondeugends in
     de uitdrukking harer oogen, daar de afkeurende verwondering van Barthold haar niet was ontgaan,
     ‘Ja, zelfs nu nog weegt de eerste mooie élan van zijn idealisme bij mij zwaarder dan zijn
     latere zwakheden.’</p>
    <p>‘Zwakheden....,’ herhaalde Barthold warm wordend, ‘vindt u dat zwakheden? Tracht hij niet
     willens en wetens te dwarsboomen, te vernietigen het streven van de waarachtige vrienden der
     arbeiders, alleen om in de beweging een soort van alleenheerschappij te voeren, aldus roekeloos
     omverhalend wat hij eenmaal zelf tot stand bracht?’</p>
    <p>‘Geloof je dat, Meryan? Ik niet. Voor mij staat het vast, dat Baltian Rustin volgens een
     vaste overtuiging handelt. Bovendien elke groote beweging heeft gewoonlijk twee richtingen,
     twee stroomingen - de partij der gematigden en die der intransigenten; en naarmate van zijn
     temperament voelt men zich tot de eene of de andere aangetrokken. De waarheid ligt gewoonlijk
     noch ter linker noch ter rechterzijde, maar in het midden. De aanhoudende wrijvingen der elkaar
     fel bestokende partijen doen de menschelijke energie hoog opvlammen, roepen de factoren op die
     noodig zijn om de individuen tot grooter krachtsuiting te prikkelen. Zoo is het succes van een
     partij vaak aan de tactiek harer tegenstanders te danken.’</p>
    <p>‘Toch heeft Martalis mij onlangs nog gezegd, dat de internationale sociaal-democratie, die
     zich in het parlement wil doen vertegenwoordigen, geen rusteloozer, gevaarlijker vijand heeft
     dan Rustin, hoewel deze niet lang geleden zelf in de Kamer zat.’</p>
    <p>‘Vergeet niet dat onze vriend Martalis te veel partijhoofd is, om de verrichtingen van zijn
     tegenpartij met volkomen objectiviteit te kunnen gadeslaan,’ zeide mevrouw Denners. ‘Als de
     leider van een bepaalde fractie, moet hij zelfs eenzijdig wezen, daarin licht zijn kracht. Hij,
     die met bewonderingswaardigen moed den strijd heeft gestreden dien hij noodig achtte, om de
     beweging in de practische banen van het parlementarisme te leiden, kan zich onmogelijk
     verplaatsen in het denken van een gevoelsapostel als Rustin, die bovendien nog onder den
     invloed staat van zijn eigen veelbewogen verleden, en door de bekrompenheid zijner
     klassegenooten, zijn pariaschap in eigen sfeer en de aanbidding zijner volgelingen van een
     idealist tot een fanaticus is geworden. Het is een onvergetelijk moment geweest in de beweging,
     die groote partijvergadering, welke de definitieve scheuring tusschen de rechteren linkerzijde
     ten gevolge had. Na de aanhoudende geschillen en oneenigheden tusschen Martalis en Rustin,
     steeds weder gesmoord door de noodzakelijkheid van samenwerking, eindelijk de zoolang bedwongen
     uitbarsting, eindelijk die twee tegenover elkander staande, beiden met hun onwrikbare
     overtuiging. En tusschen hen de arme, onwetende, geslingerde menigte, over welks wel en wee het
     ging, beurtelings geroerd, medegesleept, dan ter eene dan ter andere zijde.... totdat eensklaps
     de schaal oversloeg, en ééne machtige impulsie allen dreef te gelooven in hem dien zij zoo lang
     reeds geloofd en vertrouwd hadden, in den man voor wien hun vrouwen en kinderen in vroegere
     jaren, na zijn vurige welsprekende redevoeringen, vaak hadden neergeknield als voor hun redder,
     hun messias, kussend in vervoering zijn handen, zijn kleederen. En toen brak er een bittere ure
     voor Martalis aan. Als een verrader bespot en uitgejouwd, zelfs door hen, die eenige
     oogenblikken te voren hem hadden toegejuicht, was hij genoodzaakt voor den storm het hoofd te
     buigen en de zaal te verlaten. Toen zal een nagalm van het ‘Kruist hem!’ wel in zijn ooren
     hebben geklonken. Want toen reeds had hij veel gedaan, veel ten offer gebracht voor hen, die in
     redelooze woede hem dien avond bijna te lijf wilden.’</p>
    <p>‘Maar gelooft u dus werkelijk aan de eerlijkheid van Rustin's drijven en ageeren?’</p>
    <p>Barthold was zich op dit oogenblik volstrekt niet bewust het feit, dat hij die vraag tot een
     vrouw richtte, en wel op een toon, alsof van haar uitspraak voor hem alles afhing.</p>
    <p>‘Ja,’ klonk het antwoord, ‘ik durf te zeggen, dat voor mij de eerlijkheid van zijn
     overtuiging vaststaat.’</p>
    <p>‘En ik begrijp niet,’ viel Anna in, ‘hoe ooit iemand dit kan betwijfelen! Men zou even goed
     kunnen vragen of de eerste christenen, die voor hun geloof gemarteld werden, eerlijk
     waren!’</p>
    <p>Haar uitval klonk veeleer kinderlijk naïef dan scherp, en op het blanke doorschijnende
     blondine-teint kwam en ging een hooge blos in snelle afwisseling, als altijd wanneer zij aan
     een ongewone gemoedsbeweging ter prooi was.</p>
    <p>‘Ik trek de eerlijkheid van zijn socialistische overtuiging volstrekt niet in twijfel,’ zeide
     Barthold dadelijk, ‘maar ik doel uitsluitend op zijn tactiek van tegenwoordig, die een
     krachtige organisatie der beweging in ons land tegenhoudt.’</p>
    <p>‘Maar ook dàt begrijp ik niet!’ hield Anna vol.’ Men mag niet twijfelen aan iemand wiens
     leven zelf één daad is. Toen hij als predikant niet meer gelooven kon, gaf hij zonder aarzelen
     het prestige prijs, dat hij zich door zijn redenaarsgaven had verworven. Toen hij het wreede en
     barbaarsche van onze maatschappij ging begrijpen, trad hij er uit om als een eenvoudig werkman
     te gaan leven. En nu kan iemand met zoo een verleden toch niet plotseling een slecht mensch
     worden!’</p>
    <p>‘Neen, Anna,’ zeide haar moeder, ‘nu stel je de kwestie verkeerd. Er is niet maar alleen wit
     en zwart op de wereld, daartusschen liggen oneindig veel tusschentinten, en juist in die
     tusschentinten vinden wij meestal de waarheid, vooral waar het een zoo gecompliceerde natuur
     als die van Baltian Rustin betreft. Ik voor mij geloof vast aan zijn overtuiging, in zooverre
     dat hij zeker niet bewust onwaar is tegenover zichzelf en anderen, en het volk opzettelijk
     misleidt. Maar hij wordt geheel beheerscht door de omstandigheden, en indien hij waarlijk groot
     was, zou hij de omstandigheden beheerschen. Er behoort veel minder zielekracht toe in
     geestdrift zich te immoleeren voor zijn ideaal, dan te midden van het gewoel van partijen en
     meeningen en persoonlijke veeten en rancunes zichzelf getrouw te blijven. Dat Rustin, na het
     parlementaire leven te hebben medegemaakt, en, als geïsoleerd socialistisch afgevaardigde
     tegenover een hem vijandig staatslichaam, zijn volslagen onmacht te hebben gevoeld, slechts kan
     verachten de politieke kuiperijen, en zelfs voor minder eerlijke of minder ontwikkelde
     socialistische afgevaardigden dan hij zelf vreest den demoraliseerenden invloed van die sfeer,
     dat is volkomen te begrijpen. Maar aan den anderen kant moest hij inzien, dat een uitsluitend
     agitatorisch revolutionnair optreden niet genoeg kracht kan uitoefenen. De parlementaire
     strooming moet er dus ook wezen. Ongelukkigerwijze zijn er persoonlijke rancunes en gekwetste
     eigenliefde in het spel, en nu krijgt de strijd door hem gevoerd een karakter.... dat men op
     zijn zachtst genomen onwaardig kan noemen. Aan hem was het geweest te midden van den strijd
     voor zijn overtuiging den eenvoud te betrachten van den wijsgeer, te begrijpen het streven der
     jongeren, te erkennen het recht van andersdenkenden, en vooral te kiezen geheel andere wapenen
     dan de thans door hem gebezigde - wapenen vaak zóó onedel, dat zij ontheiligen zijn eigen
     verleden en de hoogheid van zijn ideaal. In dat alles heeft hij gefaald, Anna, dit is niet te
     ontkennen. Hij is groot geweest, maar helaas niet groot gebleven.</p>
    <p>Anna zeide niets meer. Wat Barthold betrof, hij had geluisterd met een intensiteit van
     aandacht, die hem nog geruimen tijd in gedachten verzonken voor zich uit deed staren.</p>
    <p>‘Ik wilde dat Martalis u gehoord had,’ zeide hij eindelijk na een lange stilte. ‘Hij is zoo
     ontzettend verbitterd op hem.’</p>
    <p>‘Martalis kent mijn opinie omtrent Rustin genoeg,’ sprak de grijze gastvrouw met een
     glimlach, ‘maar hij kan een fellen persoonlijken vijand, die elk zijner schreden bemoeilijkt en
     hem het vertrouwen der arbeiders tracht te ontnemen, moeielijk beschouwen met de oogen van een
     oude vrouw, die al heel wat in de beweging had gezien toen hij nog op de schoolbanken zat.
     Bovendien heeft Martalis in jeugdige voortvarenheid ook zeer groote fouten begaan en vaak
     verkeerde wapenen tegenover de oude partij gebezigd geheel uit het oog verloren den eerbied
     dien hij haar verschuldigd was. Zij hebben beiden evenveel schuld aan de onuitroeibare veete
     die thans tusschen hen bestaat. Maar indien Rustin waarlijk groot was, zou voor hem <hi
      rend="it">de zaak</hi> alles zijn en al het andere van ondergeschikt belang blijven. Denners
     heeft hem vroeger zijn vriend genoemd. In de dagen van zijn martelaarschap kon hij ons huis
     geheel als het zijne beschouwen, en als jonge vrouw zag ik op tegen hem, die de haat en de
     verachting eener gansche maatschappij wist te dragen met iets van die vereering die op
     zichzelve een genot is, en bij Anna nog altijd nawerkt.’</p>
    <p>‘Dat komt, geloof ik, omdat.... ik zoo'n eerbied gevoel voor menschen, die niet alleen
     spreken maar handelen volgens hun overtuiging, wier geheele leven, wier dagelijksch bestaan
     zeifs in overeenstemming is met hun wijze van denken!’</p>
    <p>Anna sprak nu met een zekere nervositeit, het hoofd dieper buigend over haar werk; en toen de
     anderen niets zeiden, hernam zij haastig, als iemand die plotseling al haar moed verzamelt om
     een lang verborgen gedachte te uiten:</p>
    <p>‘Wat heeft het eigenlijk te beteekenen, of men zich socialist noemt, wanneer men toch blijft
     voortleven en genieten van allerlei onrechtvaardige voorrechten, alsof men met deze barbaarsche
     toestanden volkomen vrede heeft?’</p>
    <p>‘O! dat absolutisme van de jeugd!’ zeide mevrouw Denners hoofdschuddend, maar de blik die op
     haar kind rustte, was teeder als een liefkoozing. ‘Ik heb niet minder eerbied dan jij, Anna,
     voor iemand die den drang in zich gevoelt vrijwillig afstand te doen van alle klasse- en
     fortuin-voorrechten. Maar iedereen denkt en gevoelt niet hetzelfde, en er kunnen bovendien
     omstandigheden zijn, waarin men de idee die men lief heeft beter dienen kan op andere wijze.
     Wie als Rustin de gaven bezit om als agitator op te treden, ziet zijn weg aangewezen. De
     agitator stelt zich vóór alles ten doel zijn lijdende medemenschen aan hun doffe dierlijke
     onderworpenheid te ontrukken, wetend dat een onderdrukte klasse alleen door eigen kracht en
     inspanning het juk der slavernij kan afschudden, alleen door eigen geestkracht en ontwikkeling
     en kennis de gelijke kan worden van hen die gisteren zijn meesters waren. Maar er staan ook nog
     andere wegen open, om in dienst van zijn overtuiging te leven. Laten wij nu eens een andere
     persoonlijkheid tot voorbeeld nemen, en wel eene die wij het best kunnen nagaan.... nemen wij
     papa, die geen kerkelijk leeraar is, maar doceert het vak zelf dat ons het raderwerk der
     huidige maatschappij leert kennen. Indien hij optrad op een wijze als indertijd Rustin gedaan
     heeft - hetgeen buitendien met zijn gaven en zijn natuur ten eenemale in strijd is - zou hij
     zijn betrekking als leeraar moeten prijsgeven, en dus zichzelf in zekeren zin de mogelijkheid
     benemen het opkomend geslacht, en wel hoofdzakelijk de bevoorrechten, den rijken vollen tijd
     dien wij heden beleven te leeren begrijpen en beoordeelen.’</p>
    <p>Anna boog zoo mogelijk het hoofd nog dieper over haar werk, dat zij door den vochtigen nevel
     die haar oogen verduisterde, ter nauwernood kon onderscheiden. Zij voelde geheel en al door
     hare moeder te zijn begrepen, en zij had nu de woorden daareven door haar gesproken wel willen
     herroepen. Hoe hadden zij haar ooit over de lippen kunnen komen!</p>
    <p>‘Jonge voortvarende naturen komen natuurlijk wel eens in opstand tegen het geduld van den man
     der wetenschap, nietwaar kind?’ hernam haar moeder, voor wie dat gebogen hoofdje en die hooge
     verraderlijke kleur duidelijker spraken dan ooit, maar die de zaak met volkomen ongedwongenheid
     wilde behandelen. ‘Geduld is kracht,’ dat heb ik van je vader geleerd, zooals ik alles wat ik
     weet van hem geleerd heb. Hij is mijn eenige meester geweest. Maar juist die geduld-lessen nam
     ik niet zonder moeite tot mij. Met dat al,’ besloot zij glimlachend, ‘heb ik steeds bewonderd
     het geduld, waarmede hij zijn eigen maar al te zeer tot overdrijven en dwepen geneigde vrouw
     den langzamen ontwikkelingsgang der beschaving heeft leeren begrijpen!’</p>
    <p>Geen seconde had Barthold zijn oogen van de grijze spreekster afgewend; en toen zij met zoo
     innige vereering over haar echtgenoot sprak, straalde daaruit een gloed van sympathie.</p>
    <p>‘Ik stel mij soms de vraag,’ zeide hij, ‘of het niet de colleges in economie zijn geweest,
     die mij als het ware ontvankelijk hebben gemaakt voor hetgeen ik dien eersten dinsdagavond
     alhier hoorde. Wat Martalis zeide, opende een zoo geheel nieuwen gedachtenkring voor mij, en
     toch had ik een sensatie alsof dat alles mij reeds vroeger - hoe vaag dan ook - voor den geest
     had gestaan....’</p>
    <p>Mevrouw Denners wilde antwoorden, toen de kamerdeur werd geopend en de heer des huizes
     binnentrad. Hij had, na afloop van het middagmaal, dadelijk een vergadering moeten bijwonen, en
     kwam nu, alvorens zijn studeercel op te zoeken, even binnen een kopje thee halen. Met een zucht
     van welbehagen wierp hij zich in zijn gemakkelijken fauteuil bij den haard waarin een
     Meivuurtje brandde.</p>
    <p>‘Ik heb een taaie vergadering gehad, terwijl jelui hier zoo gezellig om de theetafel zit,’
     zeide hij hoofdschuddend. ‘De gave des woords is een mooi ding, toch zou ik soms wenschen, dat
     het aaneenrijgen van zinnetjes een moeielijker werk was dan het voor de meesten blijkt te zijn.
     Maar wie weet... misschien ben ik daarom zoo'n onwillig luisteraar omdat ik zelf geen goed
     spreker ben.... het gewone verschijnsel.’</p>
    <p>Hij lachte even en tegelijkertijd zochten zijn oogen de courant, die hij op dit uur altijd
     even inzag. Op zijn gezond, goedhartig, van placide rust sprekend gelaat geen zweem van
     strijdlust of hartstocht. Hij had den kalmen blik van iemand, die de periode van zoeken en
     vragen achter den rug heeft. Hij en zijn dochter geleken sprekend op elkander, wat betrof den
     ronden gelaatsvorm, de lijnen en trekken, maar Anna's oogen met hun dwepende uitdrukking, die
     ernstige grijsblauwe in rust opwaarts ziende oogen, maakten de gelijkenis in het eerst haast
     onzichtbaar. Overigens had het rond gevuld gezichtje, met kuiltjes in de wangen, iets
     kinderlijks, maar die oogen - St. Cecilia oogen noemde Barthold ze nog altijd bij
     zichzelf-deden haar ouder schijnen dan zij was, en de mond met de sterk nederwaarts gebogen
     hoeken sprak van een wil. Zeer weinig had zij van haar moeder, wier ovaal, streng
     brunette-profiel aan een antieke camée herinnerde. Terwijl Mevrouw Denners haar man een kopje
     thee inschonk, zag zij haar jongen gast glimlachend aan, als om hem te vragen, in
     tegenwoordigheid van den belanghebbende zijn opmerking van daareven te mogen herhalen.</p>
    <p>‘Wij hebben hier niet minder druk zitten redeneeren, Denners, dan er op je vergadering is
     geredeneerd!’ zeide zij schertsend. ‘En denk eens, juist toen je binnen kwam, hadden wij het
     over niemand minder dan over jou! Meryan meent dat het de colleges in economie zijn, die
     invloed hebben gehad op zijn denken en zoeken van heden.... ben jij dat met hem eens?’</p>
    <p>Denners scheen verrast door die plotselinge vraag. Hij haalde eerst de schouders op,
     afgetrokken in zijn theekopje roerend, daarop zette hij het weer neer zonder te drinken en
     glimlachte even.</p>
    <p>‘Eene voor mij hoogst gewaagde meening, die me duur te staan zou kunnen komen, wanneer mijn
     vijanden het in hun hoofd kregen ze tegen mij te exploiteeren!’ - Daarop ging hij ernstiger
     voort: ‘Neen, Meryan, ik geloof niet dat mijn doceeren in dien zin invloed op je heeft
     geoefend. Trouwens dat wensch ik ook niet. Het is niet de taak van de wetenschap, om propaganda
     te maken voor een gegeven idee of een vooropgesteld denkbeeld. Ik tracht alleen maar den blik
     te verruimen, zoo mogelijk van mijn leerlingen weg te nemen den doodenden druk van het
     traditioneel, overgeerfd, aangeleerd zien en begrijpen. Ik zelf verfoei alle dogmatiek, de
     socialistische zoowel als de liberale of conservatieve, of welke ook. Mijn streven is het jong,
     plooibaar, zich ontwikkelend intellect vatbaar te maken voor een juist historisch inzicht en
     voor het begrip, dat alle maatschappelijke instellingen, alle zeden, gewoonten, wetten, alle
     vormen van eigendom en productie en distributie opkomen, bloeien en ten slotte voorbijgaan, om
     weer voor andere zeden en vormen en instellingen plaats te maken, maar altijd zóó, dat het
     komende zich logisch ontwikkelt uit het voorgaande, groeit uit het bestaande, aangezien het
     organisme, dat wij de menschenmaatschappij noemen, niet is een bewust willekeurig product van
     den menschelijken geest, maar de mensch veeleer het product is van de maatschappelijke en
     economische werkingen. Vandaar het klein-bekrompene van het oud-liberale dogma, dat de mensch
     van nature te slecht is, om een hoogeren vorm van samenleving te verwezenlijken. De lage
     maatschappelijke vormen en de economische dwang van heden <hi rend="it">houden</hi> integendeel
     den mensch, althans den gewonen <hi rend="it">average</hi>-mensch, zoo laag en zelfzuchtig als
     hij thans is.’</p>
    <p>Barthold luisterde aandachtig. Nog nooit had Prof. Denners in zijn tegenwoordigheid eene zoo
     duidelijke verklaring afgelegd. Het was trouwens van algemeene bekendheid, dat hij er niet van
     hield in kleinen kring diep ingrijpende vraagstukken te behandelen. Wanneer enkelen zijner
     studenten als gasten bij hem aanzaten, vermeed hij het zelfs systematisch. Men had dit wel eens
     toegeschreven aan de vrees om in regeeringskringen van proselyten-makerij te worden beschuldigd
     en zijn positie in gevaar te brengen. In werkelijkheid was hij te wijsgeerig aangelegd, om ooit
     ijveraar te kunnen zijn en invloed te willen oefenen.</p>
    <p>‘Het universitair onderwijs,’ hernam hij, toen op zijn laatste woorden een stilte was
     gevolgd, ‘het universitair onderwijs levert - het moge paradoxaal klinken - een gevaar op voor
     de ontwikkeling der wetenschap zelve. En dat gevaar tracht ik zooveel mogelijk te bezweren, te
     neutraliseeren. De officieele staatswetenschappen hebben uit den aard der zaak een behoudend
     karakter, in de eerste plaats, omdat zij belichamen de richting van het gewordene en bestaande,
     en ook omdat het universitair officieel onderwijs alleen dient de klasse die aan het gezag is,
     de klasse die haar in stand houdt, hare priesters aanstelt, en ook alleen die priesters zal
     aanstellen van wie zij weet dat geen gevaarlijke hervormende, hare speciale privilegiën
     aantastende invloeden te verwachten zijn. Het zoo diep immoreele spreekwoord: ‘Wiens brood men
     eet diens woord men spreekt!’ is helaas ook hier van toepassing.</p>
    <p>‘En dus staat zelfs in dezen tijd de wetenschap niet hoog genoeg, om zich aan den dienst van
     het bestaande gezag te onttrekken?’ vroeg Anna.</p>
    <p>‘Hare priesters zullen niet bewust zich als slaven voor hun werkgevers buigen, kindlief.
     Juist het onbewuste speelt in al die zaken zoo'n groote rol. Er zijn tal van werkelijk goede
     brave menschen, die alléén oogen en ooren en ook geestelijke zintuigen hebben voor wat niet met
     hun persoonlijke belangen in strijd is. Zelfs wij ‘hoogleeraren’ zeide hij met glimlachende
     emphase, ‘zijn kinderen van onzen tijd, kinderen van den geest der eeuw en slaven van de nog
     zoo onbeschaafde maatschappelijke verhoudingen. In verband met onze persoonlijke
     karakterneigingen zullen wij dus, elk op onze wijze, de wetenschap dienen. Men kan en mag in
     ons vak zich bepalen tot het doceeren van wat is, zich afbakenen een bepaald terrein, zonder in
     speculatieve beschouwingen te vervallen. De van nature behoudzuchtige zal zich dus wel wachten
     de deur voor nieuwe stoute ideeën open te zetten. De van nature vooruitstrevende zal zijn
     onderwijs meer inrichten met het oog op de toekomst en trachten den weg van
     intellectueelesteenen en dammen te zuiveren. Ik voel mij op geestelijk gebied zoo ongeveer als
     een wachter op de rails van een spoorlijn.... een bescheiden baantje, maar dat er toch ook
     wezen moet. De taak van den machinist, die met vaste hand en scherpen blik zijn vlammend
     ijzeren ros door de ruimte stuurt, is veel verheffender en bezielender, maar als de weg onklaar
     is, hebben er deraillementen en botsingen plaats. Dát met mijn arbeid te voorkomen, heb ik mij
     ten doel gesteld. Velen mogen dit doel al heel nietig en armzalig vinden, mijn eerzucht reikt
     niet verder.’</p>
    <p>In den toon waarop hij deze laatste woorden sprak, lag een zweem van bitterheid, alsof eene
     versche onaangename ervaring aan die woorden ten grondslag lei. Zijn vrouw zag hem liefdevol
     onderzoekend aan en Barthold vroeg:</p>
    <p>‘Mag ik wat u hier - onder ons - gezegd hebt herhalen tegen anderen?’</p>
    <p>‘Om mij te verdedigen tegen de beschuldiging van moreele lafheid?’ vroeg Denners, die zeer
     goed wist dat velen hem beschouwden als iemand ‘die bang is zich aan koud waterte branden.’</p>
    <p>Barthold kreeg een kleur en wist niet onmiddellijk een antwoord te vinden.</p>
    <p>‘Wie zou jou ooit van lafheid kunnen beschuldigen?’ zeidezijn vrouw verontwaardigd.</p>
    <p>Hij haalde de schouders op.</p>
    <p>‘Och, ik weet zoo goed hoe de buitenwacht mij beoordeelt. Maar het ligt in mijn indolente
     natuur ook daaromtrent kalm te blijven. Er is niets beeldstormends in mij, zelfs niet tegenover
     mijn vijanden! Neen, Meryan,’ vervolgde hij, ‘indien gij geen overgroote behoefte hebt een lans
     voor mij te breken, heb ik liever dat gij mij maar aan mijn lot overlaat. Uit een strategisch
     oogpunt is het verzwijgen van een tactiek beter dan het openbaar maken. Mijn geliefkoosde
     bezigheid: oude spinneraggen uit sommiger hersens weg te vagen, zou misschien onwil wekken,
     wanneer de ragebol waarmee ik dat werk verricht voor aller oogen zichtbaar was. Voor de
     intelligente koppen onder mijn studenten ducht ik geen openhartigheid, maar de meesten moeten
     helaas het reinigingsproces tegen wil en dank ondergaan!’</p>
    <p>Met deze woorden dronk Denners zijn laatste kopje thee uit, stond op om naar boven te gaan en
     reikte Barthold de hand.</p>
    <p>‘Aan het reinigingsproces in jouw hersenen heb ik part noch deel gehad, Meryan. Bovendien,
     een dergelijk proces vordert jaren en jaren. Gij hebt geen baanwachter noodig, daar staat je
     temperament mij borg voor. Een remtoestel zou beter wezen! Als je in de middeneeuwen geboren
     was, had je de monnikspij aangetrokken. In de zestiende en zeventiende eeuw zou je onder de
     humanisten je hebben geschaard, en nu in onzen schoonen tijd zal je knielen voor de moderne
     altaren die overal verrijzen.... en daar zal je wel aan doen.’</p>
    <p>Hij ging heen. En Anna die stil en zwijgend had zitten werken, verliet kort na hem de kamer,
     en ging naar boven naar zijn studeervertrek, waar een kleine lamp met groene kap een helle
     lichtvlek wierp op zijn papieren en boeken, de rest van de kamer in donker latend. Nauwelijks
     had hij voor zijn schrijftafel plaats genomen of de deur ging open en Anna trad binnen - Anna,
     die eerst aarzelend bijna schoorvoetend naderde, en toen plotseling bij hem neerknielde.</p>
    <p>‘Papa .:.. ik kom u iets bekennen....’ zeide zij met tranen in haar stem.</p>
    <p>Het eerste oogenblik schrikte hij, maar plotseling schoot een gedachte hem door het hoofd.
     Hij kende die natuur zoo door en door, en begreep dat het daareven gesprokene op de eene of
     andere wijze met haar ontroering in verband stond.</p>
    <p>‘Een bekentenis....?’ vroeg hij met een glimlach, het kort geknipte aschblonde haar
     opstrijkend zooals hij dat bij een jongen zou hebben gedaan.’ Zeg, kind, als die bekentenisje
     heel zwaar valt, wil ik je wel helpen....’</p>
    <p>Zij zag in spanning tot hem op.</p>
    <p>‘Zeker dweepstertje heeft haar armen ouden vader ook wel eens beoordeeld als de buitenwacht;
     en nu begint zij misschien in te zien, dat hij toch zóó slecht niet is als....’</p>
    <p>‘Neen, papa, zoo iets <hi rend="it">mag</hi> u niet zeggen!’ viel zij onstuimig in, en zij
     kuste zijn handen met een innigheid die hem bijna ontstelde.</p>
    <p>‘Je mag niet zoo sensitief zijn, Annatje!’ zeide hij bedarend. ‘Ik wilde je immers maar een
     beetje plagen. Denk je niet dat ik niet wel eens gemerkt heb, dat je mijn doen en laten - of
     beter gezegd mijn laten zeer afkeurde.... dat ik volgens jou allerlei groote geruchtmakende
     dingen had moeten zeggen en doen, in plaats van rustig den arbeid te verrichten die voor mijn
     natuur en mijne gaven geschikt is?’</p>
    <p>Zij bleef stil liggen, het hoofd tegen zijn arm geleund terwijl haar vader, afkeerig van alle
     sentimentaliteit of ongewone gevoelsuitingen, zich voor de zooveelste maal afvroegy hoe hij zou
     kunnen temperen dat overgevoelige in haar, dat hem zoo herinnerde aan hare moeder toen deze een
     jong meisje was.</p>
    <p>‘En nu moet je niet denken,’ ging hij even kalm voort, ‘hoewel je van avond den indruk kreeg
     me verkeerd te hebben beoordeeld, dat je twijfelingen nooit terug zullen komen. De natuur is
     sterker dan de leer. Hoewel mijn eigen kind, heb je een geheel anderen aard dan ik, hetgeen
     niet alleen op rekening van je vrouw-zijn te stellen is, want er zijn ook tal van mannelijke
     sensitieven, en sentimentsapostelen, die door elken élan onmiddellijk tot getuigen en handelen
     zijn gedreven. In mij ligt het, me aan te passen aan de sfeer waarin ik geplaatst ben. Ik was
     reeds lang docent toen - ten gevolge van mijn steeds dieper doordringen in het verleden en het
     gewordene - langzaam in mij groeide de overtuiging, dat een hoogere vorm van samenleving, zelfs
     met de menschen van heden, mogelijk was niet alleen, maar dat elk economisch en
     wetenschappelijk en zelfs zedelijk verschijnsel onzer dagen dien hoogeren vorm voorspelt met
     volle zekerheid. En zoo bleef ik doceeren de wetenschap zelve, die mij de oogen had geopend, en
     wier rustige grondige beoefening zoovele verroeste dogma's kan opruimen.’</p>
    <p>‘Ik zie het nu alles zoo goed in, papa.... het is geloof ik uw vergelijking, die me op eens
     uw doel heeft doen begrijpen. Ik vond het altijd zoo mooi als een predikant, die niet meer
     gelooven kon, uit den dienst der kerk trad’</p>
    <p>‘En je dacht dat ik gewillig het bestaande gezag diende, omdat je nog niet begrijpt, dat de
     verhevenste, vruchtbaarste twijfel die is, welke zijn oorsprong vindt in het diepst omwoelen
     der geheimenissen van het verleden. Daardoor zien wij, dat er steeds verandering en vernieuwing
     is, maar altijd op den grondslag van het oude, want bouwen in de lucht gaat niet. Daarom zijn
     zoo ijdel, zoo verregaande onwetenschappelijk alle zoogenaamde socialistische proefnemingen die
     noodwendig moeten mislukken. Dàt is met recht luchtkasteelen willen bouwen! Als de nieuwe
     maatschappelijke vormen niet stevig op de onderste komen te rusten, er uit opgroeiend als iets
     economisch noodwendigs en onafwendbaars, stort alles als een kaartenhuis ineen. En te zamen met
     die nieuwe levensvormen, moet de mensch meegroeien, er zich aanpassen, anders is hij daarin een
     anomalie. Stel je voor een Athener uit Perikles' tijd overgeplaatst in onze moderne
     maatschappij.... hoe behagelijk zou hij zich gevoelen!! Welnu, even behagelijk en homogeen
     gevoelt zich de mensch van heden onder verhoudingen, waarmede hij niet is samengegroeid,
     waarvan hij niet is het product, het resultaat!’</p>
    <p>Anna lag stil te luisteren. Het was zoo'n zalig gevoel na hare telkens terugkeerende
     twijfelingen nu zoo geheel in den geliefden vader te kunnen gelooven, ook in zijn toewijding
     aan wat haar meer en meer een levensdoel werd. Een stroom van verrukking ging door haar
     heen.</p>
    <p>‘U heeft vroeger nooit zoo gesproken, papa.... u zegt haast nooit iets over uw werk en over
     u-zelf!’</p>
    <p>Hij lachte o verluid.</p>
    <p>‘Maar, Anna, zie je mij nu al in den huiselijken kring dagelijks doceerend als van den
     katheder, dagelijks een soort van geloofsbelijdenis afleggend aangaande mijn streven en mijn
     leeraars-roeping? Dat ik er van avond toe kwam, is gedeeltelijk te wijten aan een hatelijk,
     lasterlijk artikel tegen mij in een revolutionnair blad, en dat uit den koker van Baltian
     Rustin moet komen. Daarin word ik voorgesteld als de apostel Petrus, zijn Heiland verloochenend
     in de ure des gevaars - als een renegaat, voor wien zijn eigen persoonlijk belang alles is. Ik
     was ontstemd over al de onware insinuaties er in vervat, maar nog meer ontstemd misschien over
     het feit, dat zoo'n gewild agitatorisch artikel mij, wijsgeer, kon ontstemmen. Enfin, misschien
     is het nuttig geweest voor mijn eigen geëxalteerd meisje, dat nog zoo heel veel te zoeken en te
     leeren zal hebben, voordat zij zichzelve en anderen zal begrijpen.’</p>
    <p>‘Hoe kon Rustin zoo'n artikel tegen u schrijven, papa, hij, die u zoo lang kent?’ zeide Anna
     met verontwaardiging. ‘Hij zal zich uw standpunt toch wel kunnen verklaren!’</p>
    <p>‘Het is niet de eerste keer dat hij het doet. Hij is te veel ijveraar en fanaticus om ooit te
     kunnen eerbiedigen een opvatting die niet de zijne is. En zelfs al kon hij dit wel, dan nog zou
     hij terwille van het doel de bijzaken voorbijzien. Zijn vroeger rein hoog idealisme is - ook al
     weer door de omstandigheden - bij hem ontaard in een zelotisme, dat vriend noch geestverwant
     ontziet. Wanneer hij mij toevallig als aanbeeld kan gebruiken, om zijn slagen op de
     maatschappij beter te mikken, zal hij mij niet sparen.’</p>
    <p>‘En toch was hij eenmaal zoo goed!’ zeide Anna treurig. ‘Is blijvende mooiheid in een mensch
     dan onbestaanbaar op deze wereld?’</p>
    <p>‘Jawel, Anna, in zooverre, dat de mensch is en blijft onderworpen aan de speciale neigingen
     van zijn eigen natuur, in verband met invloeden buiten hem. De grootheid van een individu is
     altijd betrekkelijk, maar uit het worstelen en samentreffen van duizenden verschillende
     elementen kunnen groote en mooie dingen geboren worden. In plaats dus van ons te verdiepen in
     bespiegelingen aangaande de grootheid of kleinheid van den enkeling, moeten wij ieder van ons
     doen wat onze hand vindt om te doen. Agitatoren die de schapen trachten weerbaar te maken tegen
     de wolven - als een Baltian Rustin; koele verstandelijke propagandisten als onze Martalis;
     geduldige eenigszins lauwe wijsgeeren als de ondergeteekende; dweepstertjes zooals ik er in
     mijn omgeving ken, die echter niet maar alleen dwepen, doch degelijken practischen socialen
     arbeid verrichten.... zij allen en nog vele andere krachten zijn noodig, om voor de beschaving
     op haar altijd mysterieusen pelgrimstocht de baan te effenen. Maar met dat al,’ vervolgde hij
     glimlachend, ‘zullen al die zoo verschillend aangelegde individuen zelden vrede hebben met
     elkander, zullen jeugdige enthousiaste zielen altijd blijven aanstoot nemen aan de berusting en
     het geduld van anderen en omgekeerd. Een lelie, hoog en slank opschietend op haar stengel, ver
     boven elke verontreiniging van de aarde, zal nooit begrijpen de natuur van het woudviooltje,
     dat nauwelijks waagt zich boven den grond te verheffen. Zoo ook zal het moedige geharde
     sneeuwklokje minachten den zonderlingen aard van bloemen, die, terwijl zij de koude frissche
     lucht inademen, in de lauwe bedompte atmosfeer van een broeikas tieren. Toch heeft geen dier
     bloemen het recht de andere iets te verwijten, vind je wel?’</p>
    <p>Anna zeide geen woord, maar in haar ernstige vochtige oogen lag de belofte, dat zij dit
     ernstig gesprek met haar vader, waardoor zij zich van kind tot mensch voelde gewijd, nimmer zou
     vergeten. Toen zij opstond om heen te gaan, hield zijn hand haar nog even terug.</p>
    <p>‘Hoe zou je het vinden, Anna, als ik je mijn colleges liet volgen. Je hebt nu je middelbare
     studies achter den rug, en een blik op de economische grondslagen onzer samenleving zou je in
     meer dan een richting ontwikkelen, ook in verband met de geschiedkundige en sociologische
     gezichtspunten welke ik er aan vastknoop.</p>
    <p>‘Hoe heerlijk zou dat zijn, papa! Kan het wezenlijk?’</p>
    <p>‘Zeker, je zult ze als toehoorster kunnen bijwonen. Voor een natuur waarin soms al te veel
     het gevoelsleven op den voorgrond treedt, acht ik niets zoo heilzaam als den sterkenden
     stalenden invloed van het wetenschappelijk denken. De vrouw, met hare neiging tot deduceeren en
     overijlde gevolgtrekkingen, heeft aan een streng verstandelijke opleiding nog meer behoefte dan
     de man. Maar zou je er tijd toe kunnen vinden met al je overig werk?’</p>
    <p>‘O! voor tijd zal ik wel zorgen!’ zeide Anna met schitterende oogen.</p>
    <p>‘Maar je practische arbeid mag er niet onder lijden, Hoe staat het met je onderzoek naar de
     naaisters-loonen in het lingerie-vak?’</p>
    <p>‘Slecht helaas! Ik vorder zoo langzaam. U weet, ik ben nu in den Haag met mijne inquête
     begonnen. Het is zoo moeielijk het vertrouwen van die arme vrouwen en meisjes te winnen. Zij
     begrijpen niets. Vooreerst de moeite haar te beduiden, hoe ontzettend haar toestand is. In een
     benauwd kamertje zonder lucht of licht, hongerend, zich doodwerkend voor een dagloon van
     veertig cents, beseffen zij niet eens dat er iets aan te veranderen is. Sommigen zijn vol
     argwaan, anderen geneigd me in mijn gezicht uit te lachen, als ik ze aan het verstand poog te
     brengen, dat verbetering van haar toestand mogelijk is, dat zij hoogere loonen kunnen eischen
     als zij zich tot vakvereenigingen vormen. Zij zijn zoo achterlijk en onkundig, bijna redeloos
     in hare moreele verwildering Zij begrijpen ook niets van aaneensluiting, van solidariteit met
     hare medeslachtoffers. Wat bij allen domineert, is een wilde angst dat iemand haar zal
     verraden, dat de werkgevers iets zullen merken en ze afdanken.’</p>
    <p>Haar vader knikte. ‘Ja, het zweetsysteem is goed georganiseerd. De maatschappelijke
     parasieten, die deze weerlooze schepsels exploiteeren, hebben ze goed onder app‘l. Ga
     intusschen maar geduldig voort en geef den moed niet op. Op deze zelfde moeielijke langzame
     wijze is ook in andere landen elke loon- en vakbeweging inzonderheid onder de vrouwen begonnen.
     De proletariërsvrouw staat in ontwikkeling altijd nog een paar sporten lager dan haar man. Nog
     veel moeielijker is het dus haar tot bewustwording te brengen.’</p>
    <p>‘Wanneer zal ik met die colleges kunnen beginnen?’ vroeg Anna.</p>
    <p>‘Het best zal wezen met den nieuwen cursus in October. In dien tusschentijd zal ik je als
     voorbereiding het een en ander te lezen geven.’</p>
    <p>Zij sloeg dankbaar de armen om zijn hals en kuste hem. Hooger onderwijs te ontvangen, was
     altijd een harer liefste illusies geweest.</p>
   </div>
   <div type="chapter">
    <head><hi rend="it">[XXXI]</hi></head>
    <p>Sedert de feesten, bij gelegenheid van Johan's huwelijk, was Robert Kant niet meer de gast
     der Meryans geweest. Zonder het zich voluit te willen bekennen, achtte hij het beter herhaalde
     ontmoetingen met de verloofde zijns vriends te vermijden. Het eigenaardig troublante karakter
     van haar schoonheid, het langzaam opwaarts blikken der kwijnende oogen, de wijze waarop zij met
     hem omging - dit alles bij elkaar genomen, deed hem meer aan haar denken dan een strikte
     loyauteit kon gedoogen. En dit stemde hem wrevelig bovendien. Hij die gaarne een volkomen
     geblaseerdheid ten opzichte van vrouwen aan den dag lei, en inderdaad te scherp ontleedde
     zichzelf en anderen, om zich nog ooit onverwachts door de een of andere passie te laten
     verrassen, kon thans moeielijk ontkennen, dat het hem werkelijk moeite kostte uit zijn
     herinnering te bannen het zachte lieftallige van haar wezen, haar wonderlijke oogen vol gouden
     mysteriën, hare verschijning op den avond der voorstelling in hare antieke draperieën. Toch
     kwam het niet bij hem op deze obsessie vast te stellen als motief voor zijn herhaalde
     weigeringen Barthold naar Amsterdam te vergezellen. Daarvoor hechtte hij er niet genoeg
     beteekenis aan. Tegenover zijn vriend had hij altoos een voorwendsel gereed. Maar bij
     zichzelven redeneerde hij, dat de oude Meryan toch welbeschouwd een onmogelijke doctrinair was,
     en mevrouw een goedig huisvrouwtje, maar ook niets meer dan dat, en Baby een mooi maar
     onbeduidend bakvischje zonder eenig pikant element, en Carla een geëngageerd meisje, dat
     dientengevolge alle charme voor hem miste. Waarom zou hij er dus eigenlijk zoo vaak heengaan?
     Wel bestond het plan, dat hij in de groote vacantie tegen Augustus eenige weken op Rustoord zou
     doorbrengen, maar die maand was nog ver, en tegen dien tijd zou hij er misschien meer lust in
     hebben dan thans. Bovendien studeerde hij voor zijn eind-examen, hij was vijf jaren ouder dan
     Barthold, en het studentenleven, hoe goed hem dit ook beviel, moest nu maar eens 'n einde
     nemen, vond hij.</p>
    <p>Weinig vermoedde hij wat er intusschen met Baby gaande was, en hoe verheugd haar vader was
     over zijn verdwijnen uit haar horizont. Tegen Meryan's stellige verwachting in, dat die dwaze
     kuur, zooals hij het noemde, bij het kind spoorloos zou voorbijgaan, bleef zijn lieveling stil
     en vreemd. Hare schitterende gezondheid maakte plaats voor allerlei kleine kwalen: migraines,
     slapeloosheid, nerveuse buien, zoodat eindelijk des huisdokters advies werd ingeroepen. Deze
     raadde aan veel wandelen, veel beweging in de open lucht, zoomogelijk sport, zwemmen,
     gymnastie, tennissen enz. Deze voorschriften werden strict nagekomen en 's morgens vóór dag en
     voor dauw, weer of geen weer, gingen de meisjes op hoog bevel in het Vondelpark wandelen,
     beiden in slachtoffer-stemming, zonder eenig entrain. Carla kende geen grooter kwelling dan
     vroeg opstaan en vroeg uitgaan, en Baby liep naast haar, geeuwend en lusteloos, en steeds over
     moeheid klagend. Zoo ging de lente voorbij en naderde de maand Juni, waarin de familie Meryan
     weer Rustoord ging betrekken - eene verhuizing die elk jaar door allen reikhalzend werd te
     gemoet gezien.</p>
    <p>Robert deed met goeden uitslag zijn laatste examen als burgeringenieur, en Barthold die, als
     technoloog, opging voor B. I en II evenzoo. Wel verre dat de nieuwe gedachten-stroomingen, in
     verband met zijn sociale studiën, hem van zijn eigen vakarbeid afleidden, had hij nooit beter
     gewerkt dan in den laatsten tijd. In hem openbaarde zich een vitaliteit, een opbruisen van
     geestelijk leven, een weerstandsvermogen als hij nog nimmer gekend had. Ongestraft kon hij tot
     diep in den nacht doorwerken, afmatting voelde hij niet. De spot van zijn voormalige vrienden,
     die hij niet anders meer dan in de college-kamers ontmoette, over zijn
     ‘brave-Hendrik-achtigheid’ en zijn ‘heulen met socialistisch gespuis’ - uitdrukkingen wel niet
     rechtstreeks tot hem gericht, doch waarvan hij door Robert den nagalm vernam - dit alles liet
     hem koud. Zijn steeds duidelijker besef van de machtige onweerstaanbare impulsie die hem
     voorwaarts dreef, maakte hem gevoelloos voor dergelijke speldeprikken en voor anderer oordeel.
     Hij wist slechts al te goed, dat hem zwaarder beproevingen wachtten, hij voorzag een worsteling
     welke al zijn wilskracht zou vereischen, waarin alleen de herinnering aan de hooggeleefde
     momenten, eenmaal door hem gekend, hem zou staande houden. Met hoe pijnlijker klaarheid echter
     hij voorvoelde den smartelijken strijd, hoe meer zijn moed steeg. En zoodra de examens waren
     afgeloopen en hij vrij werd, besloot hij gevolg te geven aan een voornemen, dat in den loop van
     den winter bij hem tot rijpheid was gekomen.</p>
    <p>Frank Martalis, toen hij hem op eenigszins abrupte wijze zijn plan mededeelde, zag hem met
     zijn koelen grijzen blik onderzoekend aan.</p>
    <p>‘Je practisch in onze beweging inwijden?....’ sprak hij eindelijk met een zekere aarzeling,
     ‘Of ik dat doen wil? - Natuurlijk als je er op staat. Maar waartoe zal dat dienen?’</p>
    <p>‘Waartoe het dienen zal!’ zeide Barthold hem in verbazing aanstarend, daar hij die vraag wel
     het minst van alles verwachtte. ‘Vindt gij het van hoegenaamd geen beteekenis voor de beweging,
     als er zooal geen kracht wellicht, dan toch een sympathie voor gewonnen is?’</p>
    <p>‘Of die gewonnen zal zijn, wanneer gij de treurige veelal stuitende verschijnselen, die van
     elke révolutionnaire beweging onafscheidelijk zijn, in al hun naaktheid zult hebben
     waargenomen, is nog een open vraag,’ merkte de ander kalm aan. ‘Tot dusverre heb je tusschen
     vier muren van hare wetenschappelijke en ethische elementen kennis genomen, en in die
     gemeenschap met hooge edele geesten heeft je zin voor het ideale hoogtij gevierd. Maar nu komt
     het er op aan onder de oogen te zien de schrille realiteit, bij te wonen, hoe ons ideaal vaak
     door zijn priesters zelven in het slijk wordt gesleurd, zooals dit te allen tijde met alle
     humanistische bewegingen en met alle godsdiensten is geschied.’</p>
    <p>‘Ik ben op alles voorbereid, men heeft mij reeds voldoende gewaarschuwd,’ zeide Barthold met
     eenig ongeduld, bijna niet kunnende verkroppen de wijze waarop de ander zijn lang overwogen
     démarche opnam. ‘Waarom dus je best gedaan mij te ontmoedigen?’</p>
    <p>Nu gleed een glimlach Martalis om de lippen, en in zijn blik kwam plotseling een warmer
     tinteling, zoo zelden daarin zichtbaar.</p>
    <p>‘Wij beiden hebben au fond wel iets van elkaar,’ zeide hij, hem peinzend aanziende. ‘Mag ik
     op dit oogenblik eens je geheele gedachte vertolken? - Je denkt bij jezelf: ‘die man daarover
     me lijkt wel gek! Ik, een Meryan, ben voornemens af te dalen van mijn patricische hoogheid, om
     deel te nemen aan een volksbeweging! En een leider dier beweging aarzelt mij met geestdrift in
     de gelederen welkom te heeten, als een kostbare aanwinst. Vergeet hij dan geheel het prestige,
     dat op de beweging zal afstralen door mijn maatschappelijke positie? Niet waar, zóó ongeveer is
     je redeneering? En zoo was de mijne toen ik, nu ongeveer acht jaren geleden, het practisch
     terrein van den strijd betrad.’</p>
    <p>Barthold zeide niets.</p>
    <p>‘Wat was ik jong en naïef! Ik meende toen nog, even als gij thans, dat de kern onzer beweging
     een ethische was, terwijl zij hoofdzakelijk is een klassestrijd, in verband meteen economische
     omwenteling. Vandaar dat het behooren van enkelen onzer tot de kaste der bevoorrechten juist
     onze taak verzwaart, want het vertrouwen der onderdrukten te winnen is moeielijk. Van henzelven
     moet dan ook de groote kracht uitgaan; wij kunnen alleen steunen, ontwikkelen. Slaven kunnen
     door verandering van wetten, hervormingen, door een omverwerping van gezag, of zelfs door een
     gewelddadige revolutie, wel van meesters veranderen, maar nimmer vrij worden. Dat heeft de
     Fransche revolutie ons geleerd, die slechts machtsmisbruik verplaatste, die, in plaats van het
     gezag van adel en priesters, het gezag van den derden stand proclameerde. Alleen door eigen
     inspanning, door de macht van weten en begrijpen, vermogen de onderdrukten hun boeien te
     verbreken. En zoolang drie vierden van eene samenleving erfelijke meesters heeft en een logge,
     inerte, onkundige, redelooze massa vormt, zoolang moet de beschaving op haar baan blijven
     stilstaan. Begrijp je nu hoe de geestelijke bewustwording van één enkelen proletariër ons meer
     waard is dan het ethisch willen van een aantal onzer eigen klassegenooten? Zij kunnen slechts,
     steunend ophun dieper historisch inzicht, helpen, vergemakkelijken het stijgen der anderen,
     maar die andere zich bewust-gewordenen bouwen de toekomst.’</p>
    <p>‘Maar gij zelf dan?’ vroeg Barthold. ‘Waarom kunt gij nuttig voor de beweging zijn en ik
     niet? Onze positie is dunkt me dezelfde.’</p>
    <p>‘Ik beweer geenszins, Meryan, dat, wanneer gij de leelijkheid van het politiek ageeren en het
     afzichtelijk partij-geharrewar in het aangezicht durft zien, gij niet voor de beweging nuttig
     zoudt kunnen wezen, maar.... ronduit gezegd vraag ik mij of gij wel van het hout gesneden zijt,
     waarvan men partijhoofden maakt en....’</p>
    <p>Hij hield op, als aarzelde hij zijn geheele gedachte uit te spreken, zoodat Barthold
     eenigszins geprikkeld inviel:</p>
    <p>‘Kort en goed, gij houdt mij voor een van die naturen, die gaarne met hun gevoel en met hun
     menschenliefde te koop loopen, maar als het er op aankomt een wonde te verbinden, beweren geen
     bloed te kunnen zien. Dat zou iets hebben van een geneesheer, die, wanneer hij een kankergezwel
     onder de oogen krijgt, de vlucht neemt, omdat zoo iets hem te leelijk is!’</p>
    <p>‘Je beeld is volkomen juist!’ zeide Martalis bedaard. ‘Het eenig verschil tusschen ons
     bestaat daarin, dat jij het den vluchteling blijkbaar erg kwalijk zoudt nemen en ik niet. Want
     zoo iets is eenvoudig een kwestie van aanleg, van temperament. Zoo iemand kan de samenleving
     even goed dienen als ieder ander, alleen niet als chirurg.’</p>
    <p>‘En ik vind, dat, als men eenmaal uit eigen vrijen wil een weg heeft ingeslagen, men dien
     moet vervolgen, op straffe van een lafaard te zijn en een deserteur.’</p>
    <p>De ander zag hem onderzoekend aan, zich afvragend, niet of die besliste uiting zijn
     persoonlijke sympathie vermeerderde, maar wel of de man die zoo sprak werkelijk een bruikbaar
     element in de beweging kon worden.</p>
    <p>‘Ik twijfel niet.... ik wil niet twijfelen aan je vastheid van wil,’ zeide hij eindelijk. ‘Ik
     heb ook nooit aan mijn eigen wil getwijfeld, en toch.... toch zijn er in de laatste jaren
     oogenblikken geweest, waarin ik de wanhoop - een echte woeste levenswanhoop van zeer nabij heb
     gezien.’</p>
    <p>In Barthold's oogen lag een intense belangstelling, maar hij vroeg niets. De nimmer zich
     verloochenende koelheid van Martalis deed hem op zijn hoede zijn. Eigen trots weerhield hem van
     elke tegemoetkoming.</p>
    <p>‘Het is zoo mal en vervelend over zichzelf te spreken,’ hernam de jonge man, met de hand over
     het voorhoofd strijkend, ‘en toch moet je althans iets van mijn persoonlijke ervaringen weten,
     om eenig denkbeeld te krijgen van wat een partijleider, uit onze door de arbeiders zoo terecht
     gewantrouwde klasse, te wachten staat. Ik laat nu geheel ter zijde de vijandigheden in eigen
     kring, de bespotting en haat van de zijde van hen, met wie je vroeger in één geestelijke en
     moreele sfeer placht te ademen, de soms abrupte, soms langzame vervreemding van vrienden van
     verwanten, van je eigen ouders zelfs.... dat alles weet men vooruit, tegen dit alles heeft men
     zich gestaald met al de energie, die het streven naar een hoog levensideaal ons schenken
     kan.’</p>
    <p>Hij hield even op. Geen zweem van ontroering steeg bij hem naar de oppervlakte. Het was alsof
     het lijden waarop hij doelde hem was geworden tot een pantser tegen elke gewoon-menschelijke
     gemoedsbeweging. Hij sprak op kalm zakelijken toon als gewoonlijk, en scheen alleen zich even
     te willen bezinnen om zijn herinneringen te ordenen.</p>
    <p>‘Ik ben niet zoo heel licht uit het veld te slaan,’ klonk het na die korte stilte. ‘De storm
     bijvoorbeeld dien Rustin in zijn blad, en door zijn persoonlijk optreden, tegen mij ontketende,
     toen ik hem op een avond openlijk het noodlottige van zijn afbrekende tactiek onder de oogen
     bracht, kon mij wellicht één oogenblik ontmoedigen, mij doen buigen kon hij niet. Maar
     omstreeks dienzelfden tijd gebeurde er iets anders, en dit trof mij diep, omdat ik nog zoo
     onervaren was, een beginneling in de oefenschool des levens.</p>
    <p>‘Zooals je weet, ben ik pas op mijn tweeëndertigste jaar hier in Delft komen studeeren. Toen
     ik te Middelburg, waar mijn vader bankier is, de Hoogere Burgerschool had doorloopen, nam hij
     mij eerst op zijn kantoor en zond mij op mijn twintigste jaar naar Amsterdam, om mij bij een
     zijner vrienden aldaar verder in het vak te laten opleiden. Ik haatte dien werkkring, maar het
     vooruitzicht in de hoofdstad mij in ruimeren kring te kunnen bewegen, en daar wellicht uiting
     te kunnen geven aan zooveel wat reeds in mij woelde en gistte, deed mij dien afkeer
     onderdrukken.</p>
    <p>‘Een gelukkige samenloop van omstandigheden bracht mij toevallig in aanraking met een groep
     jonge mannen, echt beeldstormende geesten, toegerust met schitterende gaven en een onleschbaren
     ontwikkelingsdorst, en die hunkerend naar nieuwe elementen van schoonheid in al 's levens
     openbaringen, in kunst en wetenschap, in de maatschappelijke verhoudingen, met een
     stoutmoedigheid zonder wedergade, nieuwe banen ontwierpen en een weelderigen oogst van jonge
     frissche geestesbloemen over den lande uitstortten. Het was een vast aaneengesloten
     vriendengroep, die in jeugdigen overmoed een waar terrorisme uitoefenden, ieder op zijn eigen
     terrein. En in die groep, voor een ieder ontoegankelijk, werd ik opgenomen, en voor het eerst
     van mijn leven kon ik geheel mijzelf zijn, mij in vrijheid overgeven aan elke gedachte, aan
     elke wilde speling mijner fantaisie! Hoe schoon, hoe vèr-strekkend waren onze droomen, onze
     illusiën! Het zouden de gelukkigste jaren mijns levens geweest zijn, indien ik, bij dat
     opbruisen van mijn geestelijk en intellectueel leven, mij niet geketend had gevoeld aan het
     gehate vak, waartoe mijn vader mij had opgeleid. Toch wilde ik, juist omdat hij, zoo
     onbekrompen mogelijk, mij in mijn politieke overtuiging geheel vrij liet, hem althans in dat
     opzicht ter wille zijn.</p>
    <p>‘Zoo moest ik dagelijks naar de beurs, gelukkig niet met het oog op speculatiën waarvan ik
     zou hebben gewalgd, maar alleen om de orders van onze clienten, aan het kantoor opgegeven, uit
     te voeren. En zoo gebeurde het op zekeren dag, nadat de bourgeois-bladen een geheel verdraaid
     en onwaar verslag hadden gegeven van een vergadering, waarin <hi rend="it">ik</hi>, nota bene!
     het volk tot het bezigen van geweld zou hebben aangespoord! dat ik van de beurs werd gedrongen.
     Weet je wat dat is?’</p>
    <p>Ja, Barthold wist het. Hij herinnerde zich zelfs eensklaps, hoe, jaren geleden, op het uur
     dat hij uit de school kwam, Johan, die toevallig den Dam had gepasseerd, thuiskwam, zich
     vergenoegd in de handen wrijvend, met het verhaal, dat een van ‘die socialistische schavuiten’
     in unanieme verontwaardiging van de beurs was gedrongen, en daarop door het gepeupel zóó was
     toegetakeld, dat hij voor dood in het politie-bureau was gedragen. Hij, Barthold, had toen heel
     nieuwsgierig gevraagd wat dat beteekende: ‘van de beurs gedrongen’? En zijn vader had het hem
     uitgelegd, blijkbaar zeer ingenomen met het feit, dat dit stigmaat van eerloosheid ‘een dier
     opruiers’ had getroffen.</p>
    <p>Dat was dus Martalis geweest.... de man die nu tegenover hem zat met zijn ernstige fiere
     trekken, de man dien hij, na hem den geheelen winter in al zijn doen en laten te hebben
     gadegeslagen, het zich tot een eer zou hebben gerekend zijn vriend te mogen noemen.</p>
    <p>‘Weet je wat dat is?’ vroeg Martalis nogmaals.</p>
    <p>‘Ja, ik weet het.’</p>
    <p>‘Het trof mij geheel onvoorbereid, omdat ik mij niet bewust was op die vergadering den
     vorigen avond iets te hebben gezegd, wat ik zelfs voor bourgeois-ooren niet ten volle kon
     verantwoorden. Derhalve moest ik òf zijn misverstaan òf men had opzettelijk een kabaal tegen
     mij op touw gezet. Hoe ook, ik was nauwelijks op de beurs verschenen, of men drong mij op de
     bij dergelijke gevallen gebruikelijke wijze met vereende krachten zonder mij te aan te raken,
     naar de buitentrap. Nu kon, na alles wat ik reeds had ondervonden, een demonstratie van een
     groep gewetenlooze beursspeculanten mij natuurlijk niet deren. Maar wat op het beursplein
     gebeurde, waar een hoop volks was bijeengestroomd, blijkbaar wachtend op de dingen die komen
     zouden.... dáárop was ik niet voorbereid. Het bouleverseerde mij zooals ik niet dacht dat iets
     mij bouleverseeren kòn - niet uit vrees, want een doodelijke slag ware in die ure voor mij een
     weldaad geweest, maar omdat ik die ongelukkigen liefhad op hetzelfde oogenblik dat zij mij
     uitjouwden en met steenen wierpen, en ik er aan wanhoopte, dat ooit die lagen te bereiken
     zouden zijn, dat ooit die arme, verwaarloosde, redelooze schepselen tot menschen konden gevormd
     worden, menschen die althans vrienden van vijanden vermochten te onderscheiden.</p>
    <p>‘Toen eindelijk door tusschenkomst van de politie aan het tooneel een einde kwam en ik naar
     mijn woning kon terugkeeren, voelde ik mij gebroken, vernietigd, buiten staat den strijd dien
     ik had begonnen voort te zetten, en even onmachtig het gewoon laag zelfzuchtig dier-leven, dat
     ik van kind af om mij heen zag, mede te leven. In die ontzettende ure trad geheel onverwachts
     mijn moeder binnen - mijn moeder van wie ik ook geestelijk het kind ben. En ik die in een
     stemming was om mijn besten vriend te ontvluchten, ik werd door <hi rend="it">haar</hi> komst
     gered. Als door een wonder was zij juist dien morgen te Amsterdam gekomen bij een zuster van
     mij... en zij bleef dien geheelen dag en nacht bij me, niet van mijn zijde wijkend, voordat de
     storm bedaard en ik weer mijzelf was.</p>
    <p>‘En nu is dit slechts ééne van de vele ervaringen wachtend den mensch, die de misdaad begaat
     zijn naasten waarlijk lief te hebben als zichzelf, en te gelooven in een hoogere beschaving, in
     nobeler maatschappelijke verhoudingen dan de thans bestaande.’</p>
    <p>‘Ik begrijp je gedachte thans volkomen,’ zeide Barthold, trachtend zijn emotie te verbergen.
     ‘Het was dwaas van me te willen vooruitloopen op mijn eigen geestkracht, die tot dusverre nog
     geen enkele proef heeft doorstaan. Maar juist daarom wil ik mij aan een proef onderwerpen.’</p>
    <p>‘Ik verwachtte dit,’ zeide Martalis, ‘maar ik vond het mijn plicht je eerst wat te
     ontnuchteren, nadat de schoonheidselementen van de beweging hun betoovering op je hadden
     uitgeoefend. Wil je mij de volgende week vergezellen op een propaganda-tocht door het Noorden
     van ons land?’</p>
    <p>‘Niets liever dan dat.’</p>
    <p>‘Ik ga juist dáár, waar de volgelingen van Rustin verre in de meerderheid zijn, ten einde
     nogmaals te wijzen op de noodzakelijkheid voor de thans onderdrukten, om deel te nemen aan den
     parlementairen arbeid, hen te waarschuwen tegen de uitsluitend revolutionnaire tactiek, die het
     deelnemen aan staatkundigen arbeid als ongerijmd verwerpt, die slechts afbreekt in plaats van
     zelve mede op te bouwen, en tot stand te helpen brengen de eerste noodzakelijke hervormingen,
     die aller menschwording in de toekomst mogelijk maken. Een moeielijk, ondankbaar werk....
     zooals je zien zult. Indien, op een vergadering van honderden, één toegankelijk zal wezen voor
     mijn argumenten, mag ik van geluk spreken.’</p>
    <p>‘Maar zijn zij dan voor rede onvatbaar?’ riep Barthold ongeduldig. ‘Een kind kan toch
     begrijpen, dunkt me, dat het nuttiger is een wapen dat binnen ons bereik ligt te gebruiken dan
     het te versmaden! En is er krachtiger argument denkbaar dan juist de bestaande angst der thans
     gezaghebbenden om het kiesrecht uit te breiden en den arbeider dat wapen in handen te
     geven?’</p>
    <p>Martalis antwoordde niet dadelijk. Meryan's uitval, hoewel verklaarbaar, getuigde van een zoo
     algeheele onbekendheid met het practische wezen van den strijd en van de vele schakeeringen in
     de menschelijke natuur, dat hij afzag van elke poging om met woorden hem op de hoogte te
     brengen.</p>
    <p>‘Als zij in de een of andere richting <hi rend="it">konden</hi> denken, en zich van alle
     verschijnselen rekenschap geven, zouden zij geen slaven en geen slachtoffers wezen en geen
     leiders meer behoeven!’ zeide hij treurig. ‘Daarom moet het vóór alles de taak van den humanist
     wezen den slaaf tot zelfstandigheid te prikkelen, hem zelf te leeren zien en oordeelen en
     begrijpen, opdat het type “volksleider” voor goed van den aardbodem zal kunnen verdwijnen.
     Alles bij elkaar genomen, Meryan, geloof ik dat je het bij 't rechte einde hebt, en dat het
     eerste wat je thans behoeft, na je ideëele inwijding, is te aanschouwen het concrete wezen van
     onze taak. Houd je de volgende week Maandag reisvaardig. En na afloop van onze tournée spreken
     we elkaar nader.’</p>
   </div>
   <div type="chapter">
    <head><hi rend="it">[XXXII]</hi></head>
    <p>Het was in een kleine armoedige Friesche gemeente, die een aantal dorpen en gehuchten
     omvatte, dat Martalis op den derden avond van de reis als spreker optrad. Het lange smalle
     bedompte lokaal, waar Barthold tegelijk met hem binnenkwam, geleek meer op een stal of schuur
     dan opeen vergaderplaats voor menschen. Een verstikkende tabaksdamp deinde over de dicht
     saamgedrongen hoofden, vergrau wend nog de onoogelijke ruimte, bijna onzichtbaar makend het
     podium aan het einde, waarop de groene bestuurstafel stond met enkele mannen er om heen,
     omzwevend met rosachtige walmkringen de petroleumlampjes langs de wanden, wegdoezelend in
     uniforme groezeligheid de ongeverfde houten banken en vuilwitte gekalkte muren. Een compacte
     menschenmassa verdrong zich in die lage loods, waar men ter nauwernood kon ademen. Voor zoover
     mogelijk, waren de eerst aangekomenen neergezeten, doch overigens stonden zij in rijen
     geschaard tegen de zijmuren, bij den ingang en tot zelfs op de trappen van de
     bestuursverhevenheid. Een verward op en neer golvend stemgegons vulde het lokaal, waartusschen
     het schel geroep der venters met révolution naire blaadjes - knapen van twaalf tot zestien
     jaren - eenige hoogklinkende tonen wierp: ‘De roode duivel!’ drie cent! ‘Morgenrood!’ vijf
     cent! ‘Recht voor Allen!’ drie cent! ‘Allen vooruit!’ twee cent! ‘De laatste stuiptrekkingen
     van het kapitalisme!’ twee cent!’ - En al die verschillende hooggalmende of heesche
     jongensstemmen herhaalden met eentonigen rythmus steeds weer dezelfde kreten, terwijl elken
     nieuw binnentredende de blaadjes werden voorgehouden, doch zonder eenige pressie te
     oefenen.</p>
    <p>Toen een kleine jongen, die met schrille stem ‘de laatste stuiptrekkingen van het
     kapitalisme!’ ventte, Barthold een der bladen voorhield, tastte deze dadelijk in zijn zak. Er
     was iets in de schrandere levendige oogen, glinsterend in een bleek doodmager gezicht, dat hem
     aantrok, en hij liet een halven gulden in het vuile handje glijden.</p>
    <p>De jongen keek eerst naar het geldstukje en naar de ongewoon gesoigneerde hand die het gaf,
     en vervolgens naar den ‘deftig gekleeden heer’ zelf, met iets in zijn blik van plotseling
     wantrouwen.</p>
    <p>‘Van zooveel kan ik niet teruggeven....’ zeide hij verdrietig. ‘Ik heb nog maar weinig
     verkocht.’</p>
    <p>‘Dat behoeft niet, ventje, houd het maar.’</p>
    <p>Nu gingen de oogen stralen. ‘Dan krijgt u vijf-en-twintig stuks!’ En na een conscientieus
     tellen werd een lijvig pakje exemplaren Barthold in de handen geduwd.</p>
    <p>Deze, tamelijk verlegen met zijn emplette, was op het punt te zeggen: ‘houd ze maar en het
     geld ook....’ maar bedacht zich dadelijk. De jongen bedelde immers niet! Mocht hij hem dan
     vernederen? - Toch scheen de aarzeling waarmede hij de bladen aannam, opgemerkt te zijn.</p>
    <p>‘U kunt ze bij u thuis ronddeelen!’ zei de knaap schielijk ‘Een prachtig hoofdartikel, u zult
     wel zien!’</p>
    <p>En meteen was hij alweer verder, als een aal tusschen de banken en de menschen glijdend, zijn
     stem zich weer mengend in het koor der anderen, terwijl Barthold, met zijn vijf-en-twintig
     ‘laatste stuiptrekkingen van het kapitalisme’ in de hand, nog ergens een plaats trachtte te
     ontdekken, maar tevergeefs. Wel wist hij met eenige moeite naar voren te dringen, om tegen den
     muur dicht bij het podium post te vatten.</p>
    <p>Het was de derde volksvergadering die hij heden avond bijwoonde. Enkele détails dier
     bijeenkomsten kende hij dus reeds. Maar thans bevond hij zich voor het eerst in een volstrekt
     armelijke omgeving. Op dezen avond, in dit onoogelijk lokaal, geen Zondagsche plunje, geen
     vertoon van heer-achtigheid zooals elders in welvarender plaatsen. Hier, de armoedige arbeiders
     op klompen, in hun versleten werkpak, met de vettige glimmende pet op het hoofd, zoo
     rechtstreeks van de schaafbank of den metselaarssteiger of kalkbak of de heete vuren der smidse
     gekomen, bezweet en vermoeid, steeds wegvegend met de grove bonte zakdoeken of met hun mouwen
     de dikke droppels die hun op het voorhoofd parelden, en die, ondanks het vegen, in deze
     bedompte slecht-geventileerde ruimte telkens weer op nieuw te voorschijn kwamen.</p>
    <p>Enkele jonge kerels, stevig gebouwde, gespierde gestalten in hun werkkielen, die hals en
     borst gedeeltelijk onbedekt lieten, werden door Barthold opgemerkt, maar verreweg de meesten
     vertoonden de sporen van hun lichamelijke verwaarloozing, hun moeitevol bestaan en
     vroegtijdigen ouderdom, met hun teringachtige holle kaken, grauwe gelaatstint en wezenlooze
     glazige oogen, met hun gekromde ledematen en stijve, misvormde, bevende vingers, die zelfs
     moeite hadden de lucifers vast te houden waarmede pijp of sigaar werd aangestoken.</p>
    <p>En rondziende, gadeslaande al die onoogelijke, vervuilde, ruw sprekende en vloekende en
     spuwende schepselen in menschengedaante, waarmede hij - zoo al ooit rechtstreeks in aanraking
     gekomen - toch nimmer zich had bevonden in de verhouding van mensch tot mensch, opmerkend de
     dierlijke uitdrukking van veler trekken en het doffe geestelooze of woest-insolente der oogen
     onder de vaal-zwarte petkleppen, gevoelde Barthold geen walging als jaren geleden, toen hij het
     Amsterdamsche grauw in al zijn afzichtelijkheid had aanschouwd, maar alleen droefenis en
     schaamte.... schaamte omdat hij zelf, welgekleed, goed gevoed en verzorgd, in de volle rijke
     ontwikkeling van geest en ziel en verstand daar stond, tusschen al die van hun eerste jeugd af
     lichaamlijk en zedelijk en geestelijk vermoorden.... schaamte omdat hij in deze ure zich
     sterker dan ooit bewust werd, dat al die hem omringende maatschappelijke slaven, geslacht na
     geslacht, geploegd en gegraven, geheid en gehamerd, gemetseld en gesmeed hadden, voortgezweept
     door den altijd dreigenden honger, om hem en zijn gelijken - de door het toeval der geboorte
     bevoorrechten - te verschaffen al datgene waarop hij voorheen zoo trotsch meende te mogen
     zijn.</p>
    <p>Op een gegeven oogenblik zag hij dat Martalis op het podium hem wenkte. Hij ging naar hem
     toe, en de ander bukte zich over de bestuurstafel heen, fluisterend:</p>
    <p>‘Je staat daar zoo warm in het gedrang.... wil je niet liever hier komen? Je kunt best bij
     ons zitten.’</p>
    <p>Hij schudde van neen, en keerde naar zijn plaats terug. Hij, jong sterk en gezond, zou op
     zijn gemak gaan zitten, terwijl die arme afgematte kerels, die een dagtaak van zestien uren
     achter den rug hadden, den ganschen avond moesten blijven staan! Dàt ontbrak er nog maar aan.
     En hij wilde ook niet ontvluchten de benauwde bedorven lucht die hem zoo hinderde, en het
     onmiddellijk contact met al die haveloosheid en armoede. Hij die zich eenmaal beklaagd had, dat
     de hoogere, fijner bewerktuigde menschensoort in de straten dezelfde atmosfeer moest inademen
     als ‘het gepeupel’, wilde nu opzettelijk staan in hun midden, arm aan arm, deze kleine physieke
     overwinning op zichzelf beschouwend als een symhool van zijn toekomstige overwinningen in het
     aangezicht van de moreele walging, welke later wellicht hem zou bekruipen en waartegen Martalis
     hem niet bestand achtte.</p>
    <p>Het duurde vrij lang, alvorens de vergadering een aanvang nam. Men wachtte blijkbaar nog op
     den voorzitter. Barthold had echter te veel te zien en op te merken, om ongeduldig te worden.
     Bovendien had Martalis hem gewaarschuwd, dat juist hier, waar de groote meerderheid Rustin
     aanhing, een zeer moeilijke avond hem wachtte. En hij luisterde dus naar de gesprekken in zijn
     nabijheid gevoerd gesprekken die, in al hun ruwheid en trivialiteit hem toch soms verbaasden
     door de zaakkennis op politiek en maatschappelijk terrein waarvan zij getuigden.</p>
    <p>Eindelijk kondigde eenige beweging onder het wachtensmoede publiek de komst van den
     voorzitter aan. Een stevige werkmansfiguur verscheen aan den ingang van het lokaal en liep met
     snelle passen, tusschen de zich openende rijen door, naar de bestuurstafel, waar hij met
     Martalis een handdruk wisselde. Het was blijkbaar een metselaar, die zoo juist zijn kalkbak had
     verlaten. Een kale witgevlekte jas had hij over zijn werkpak aangeschoten, en van de
     oorspronkelijke kleur van zijn pet was weinig meer zichtbaar. Toen hij die in een hoek wierp en
     aan de groene tafel ging zitten, zag Barthold een man van omstreeks vijf-en-dertig jaar, meteen
     breed vierkant verstandig gezicht, nu vuurrood van verhitting en afmatting, en een
     scherpzinnigen blik die rustig over het publiek dwaalde.</p>
    <p>Een paar energieke hamerslagen geboden stilte. Daarna klonk zijn stem hard en duidelijk door
     de zaal:</p>
    <p>‘Vergadering!</p>
    <p>‘Zooals gij weet, heeft het Bestuur van onzen Bond Martalis uit Delft genoodigd, om in ons
     midden op te treden. Zijn onderwerp zal zijn: ‘De noodzakelijkheid van de politieke actie.’
     Martalis is voor ons allen een te goed bekende, dan dat wij niet precies zouden weten wat wij
     aan hem hebben! Hiermede bedoel ik, dat hij niet in allen deele onze medestander is, maar
     genoegzaam in woord en daad getoond heeft een warm hart voor de beweging te hebben.</p>
    <p>‘Daarom doe ik een beroep op allen hier aanwezig, vooral op hen die principieele
     tegenstanders van den inleider zijn, en verzoek dezen hem rustig aan het woord te laten totdat
     het debat zal worden geopend. Daarna kan een ieder die wil het woord krijgen en zijn meening
     zeggen. Maar gedurende de rede moeten alle goed- of afkeuringen achterwegen blijven. Ik hoop
     dat gij allen, arbeiders van Schoterveem, flink genoeg zijt om te erkennen het recht van een
     ieder er een eigen meening op na te houden, en dat gij mijn taak als voorzitter gemakkelijk
     zult maken.</p>
    <p>‘Ik open hiermede de vergadering en geef het woord aan Martalis.’</p>
    <p>Deze, naar voren tredend met eenige aanteekeningen in de hand, begon met in breede algemeene
     trekken het socialistisch streven te schetsen, er op wijzend hoe deze wereldbeweging, hoewel
     sedert eeuwen door groote edele geesten en geniale denkers voorgevoeld, in haar huidigen vorm
     niet voortsproot uit afgetrokken ethische begrippen, maar uit het wezen zelf der economische
     verschijnselen. Hij beschreef, hoe het vroeger systeem van absolute vrijheid, tengevolge van de
     voortdurende centralisatie van kapitaal, zoodanige vormen aannam, dat het was geworden tot de
     ergst denkbare tirannie, tot een despotische machtsuitoefening door enkelen. Dat bodem en
     productiemiddelen ten slotte gingen toebehooren aan eenige groote kapitalisten, waardoor de
     landbouwer werd gescheiden van den grond, de arbeider van zijn arbeidsmiddelen. Hierdoor
     ontstond het steeds grooter leger van loonslaven, doodgedrukt, vermorzeld tusschen de raderen
     van het kapitalistisch stelsel; en dit leidde tot steeds grooter weelde en genietingen voor
     weinigen, tot steeds duldeloozer lijden, en wreeder armoede voor de groote meerderheid. Hij
     schetste de onzedelijke woekerwinsten van de groote industrieelen, van de beurs- en andere
     speculanten, de koningen van het kapitaal, terwijl de loonstandaard laag bleef en zelfs nog
     lager werd door de finantiëele zwakheid der kleine fabrikanten en ondernemers, die, in den
     strijd met hun machtige concurrenten, wel gedwongen waren de altijd overvloedige arbeidskracht
     zoo laag mogelijk te huren.</p>
    <p>Hij schetste het kapitalistisch systeem als een reusachtig gedrochtelijk monster, zich
     voedend met de beste krachten der natie, als de Minotaurus waarvan de bekende mythe uit de
     oudheid verhaalt, die de edelste Atheensche jongelingschap voor zich opeischte. Hij zette
     uiteen, hoe de kleinere producenten, met eigen kapitaal werkend en zelven hun onderneming
     leidend, langzamerhand ondergingen, onmachtig als zij waren den geldvorsten, die de geheele
     markt beheerschten, het hoofd te bieden. Op deze wijze leidde het vrije liberale stelsel, het
     kind van een der belangrijkste ontwikkelingsperioden onzer beschaving, en daarin een
     noodzakelijken schakel vormend, in laatste instantie tot de meest volslagen despotie Want het
     beginsel van vrije concurrentie met zijn wet van vraag en aanbod bestond niet anders meer dan
     in naam. De groot-kapitalisten, naarmate hun macht zich uitbreidde, en met hun syndicaten en
     kartellen en hun trusts de afnemers en verbruikers exploiteerden, maakten het stelsel van
     zoogenaamde vrije mededinging tot een waan. Want dank zij die contracten, zich soms over een of
     meer landen uitstrekkend - waarbij de producenten van een of ander artikel zich verbonden hun
     waren niet onder een vastgesteld tarief te verkoopen -, konden zij met onderling goedvinden de
     prijzen opdrijven naar willekeur. In de Vereenigde Staten nam dit afpersings-systeem reeds
     zoodanige afmetingen aan, dat alle eerste levensbehoeften zooals brood, vleesch, suiker,
     brandstoffen enz. reeds wat men noemt ‘getrust’ waren. En de groote petroleum-trust, die zich
     bijna over geheel de aarde uitstrekte, steeds opdrijvend de prijzen, waardoor den
     aandeelhouders milliarden toevloeiden, kon ten bewijze strekken, hoe het op den duur met alle
     andere artikelen van dagelijksch gebruik gaan zou.</p>
    <p>Ook bij het maatschappelijk verschijnsel van toenemende weelde bij toenemende armoede bleef
     hij even stilstaan. Hoe meer door den ondergang van het klein-bedrijf - waar voorheen patroon
     en arbeider naast elkander in dezelfde werkplaats stonden - het groot-bedrijf en het daaruit
     voortvloeiende zweetstelsel zich uitbreidde en de loonen drukte, hoe grooter weelde de
     bezitters zich met betrekkelijk weinig geld konden veroorloven, want de menschelijke
     arbeidskracht, de eenige bron van alle ruilwaarde, was, dank zij de haar verdringende machines,
     in zoo grooten overvloed op de markt aanwezig, dat die bijna voor niets te koopen was.</p>
    <p>Het verschijnsel der werkloosheid was mede een der afzichtelijkste uitwassen van het
     kapitalisme. De machines, met hun grenzeloos productie-vermogen, in plaats van het gansche
     menschdom ten zegen te zijn, in plaats van over de geheele aarde hun schatten te verspreiden,
     de taak der arbeiders te verlichten en dus hun bestaan menschelijker edeler, schooner te maken,
     doemden hen juist tot werkloosheid, tot gebrek, tot den hongerdood, omdat die machines slechts
     dienden enkele individuen, het eigendom waren van enkele bevoorrechten, die er alleen
     zichzelven mede verrijkten, terwijl het de bestemming dier ijzeren slaven was te dienen alles
     en allen, voor de menschelijke slaven van vroeger den arbeid te verlichten, den werkduur te
     verkorten, en der wereld der samenleving te schenken hun weelde van voortbrengselen.</p>
    <p>Maar dit geschiedde niet. Drie vierden van het menschdom leden gebrek juist tengevolge van
     het grenzeloos produceeren, en bleven verstoken van de geproduceerde artikelen. Want het doel
     der fabrikanten was niet voort te brengen, maar marktwaren te leveren en winst te behalen. Wat
     doel moest zijn, was dus middel, en omgekeerd. Zoo kon het verschijnsel zich voordoen, dat aan
     de eene zijde de fabrieken bij gebrek aan vraag en afnemers stil stonden, en te andere zijde de
     helft der bevolking de noodige kleederen miste om zich tegen de koude te dekken. Niet één
     ondernemer streefde er naar met zijn machines nuttige goederen voor de samenleving te
     produceeren, maar slechts zooveel ter markt te brengen als hem persoonlijk winst kon bezorgen.
     Zijn individueel belang vorderde dus matige voortbrenging tegen hooge prijzen, zoodat de
     niet-bezitters van het geproduceerde artikel verstoken bleven. Hierin lag de oorsprong der
     kartellen - onderlinge contracten, regelend de productie - die mede het begrip: vrije arbeid en
     vrije mededinging ten eenemale vernietigden.</p>
    <p>Onder de werking van al deze zuiver economische invloeden en verschijselen begon de
     concurrentie dus thans reeds te verdwijnen en het kapitalistisch voortbrengingssysteem langzaam
     te vergroeien tot een collectivistisch stelsel, waarbij eenmaal de arbeid zou beheerschen het
     kapitaal, in plaats van omgekeerd, waarbij het belang van de geheele samenleving tevens zou
     zijn het belang van den enkeling, en de machines eindelijk de menschelijke behoeften zouden
     gaan dienen. Groote centrale besturen met hun afdeelingen en onder-afdeelingen zouden dan de
     productie volgens aller behoeften kunnen regelen, en een ieder zou, werkend voor allen, werken
     voor zichzelf. Een logischer exploiteeren van de door de liberale leer a priori gestelde
     menschelijke zelfzucht was moeilijk denkbaar.</p>
    <p>Een der geijkte bezwaren tegen de collectivistische productiewijze in het midden gebracht,
     was, dat men, wanneer eenmaal de gemeenschap de productie in handen kreeg, een teugellooze
     Staats-tirannie te duchten had, dat men door een heirleger van staatsambtenaren zou worden
     verdrukt. Hieruit bleek alweder, hoe het den gewonen alledaagschen doorsneêmensch moeielijk
     viel weg te denken het bestaande, weg te denken den staat van heden: almachtig wilsuitvoerder
     van enkele groot-kapitalisten en bezitters, en zich voor te stellen een zakelijke
     gemeenschaps-regeling, waarbij het aan ieder zoogenaamd ‘verdrukte’ vrij staat op zijn beurt
     ‘onderdrukker’ te worden en omgekeerd, waarbij het tijdelijk gezag geen andere beteekenis heeft
     dan bijvoorbeeld het gezag van een voorzitter, waaraan een vergadering of politiek lichaam zich
     willekeurig onderwerpt, juist omdat aller belang door dat gezag wordt gewaarborgd.</p>
    <p>Dergelijke van zooveel geestelijke armoede getuigende bezwaren moesten dan ook meestal dienst
     verrichten als stroohalmen, waaraan de thans bevoorrechten zich vastklampten. Want het sprak
     van zelf - en hier naderde hij het brandpunt der kwestie - het sprak van zelf, dat allen die
     door de huidige productiewijze bevoordeeld waren, met al de verwoedheid der hebzucht haar
     verdedigden, dat derhalve al diegenen, die zijdelings of rechtstreeks invloed konden oefenen op
     den gang van zaken, nooit willekeurig van hun tallooze privilegiën afstand zouden doen.</p>
    <p>Bij de opsomming dier privilegiën herinnerde hij aan het Biliton-contract, dat een trilling
     van verontwaardiging door den lande had doen gaan, aan de mail-contracten, aan de
     suiker-premiën, aan al deze en dergelijke regeeringsdaden, welke ten koste van de natie aan
     enkele individuen zoo groote baten deden toevloeien, daden die maar al te duidelijk de hebzucht
     der geprivilegieerden en de demoralisatie van den huidigen Staat teekenden. Daarom moest de
     impulsie ter bevrijding uitgaan van de klassen der verdrukten zelven. Zoo was liet de geheele
     geschiedenis door gegaan. De klassenstrijd was een verschijnsel van alle eeuwen, zij het ook
     onder telkens nieuwe vormen zich openbarend. Te allen tijde waren, volgens de natuurlijke orde
     der dingen, onder de geprivilegieerde standen of klassen de machtsmisbruikers toegenomen....
     totdat eindelijk de maat was volgemeten en de slachtoffers zich revolteerden, als één man tegen
     hun onderdrukkers opstonden. Bij al dergelijke historische verschijnselen gold echter de strijd
     niet de individuen maar de toestanden, en dit werd helaas nog te veel uit het oog verloren. Wie
     rechtvaardig en onbevangen om zich heen zag, zich rekenschap gevend van het geheel, moest tot
     de conclusie komen, dat de gezaghebbende als individu - enkele uitzonderingen daargelaten -
     tegenover de massale werkingen der wereld-evolutie even machteloos stond als de onderdrukte
     zelf.</p>
    <p>Wat waren dan de middelen om te verhaasten de economische en sociale evolutie, die zoo
     duidelijk naar afschaffing van privaat eigendom en een collectivistische productiewijze heen
     wees? Hoe het snelst te breken de reactionnaire invloeden, welke, dienend het evangelie der
     hebzucht, een gezonde normale ontwikkeling van het maatschappelijk organisme tegenhielden en
     weder een bloedige omwenteling in het leven dreigden te roepen?</p>
    <p>Aan de toekomst twijfelen kon niemand, die oogen had om te zien. Het kwam er slechts op aan
     een sneller of trager verloop der gebeurtenissen in de hand te werken, en om <hi rend="it"
      >dit</hi> te bespreken, daarom was hij heden avond hier in hun midden.</p>
    <p>Martalis zweeg een oogenblik, en zijn ernstige oogen dwaalden over die honderden, aandachtig
     naar hem luisterend, hoe vaak zij ook diezelfde uiteenzetting van economische verschijnselen
     reeds van anderen hadden gehoord. Al dien tijd dat hij sprak, had een volmaakte stilte
     geheerscht, maar thans schenen de meesten door een zekere onrust te worden bevangen. Eenig
     gefluister en geschuifel werd vernomen, nu blijkbaar het hoofdmoment van de rede dáár was. Er
     kwam iets vijandigs in veler blikken, men wisselde teekenen met elkaar, en op een gegeven
     oogenblik moest de voorzitter met een hamerslag en een stentorstem stilte gebieden.</p>
    <p>‘Wij allen weten,’ ging Martalis voort, ‘want ook dit heeft de geschiedenis ons geleerd - dat
     nog nimmer een geprivilegieerde stand of klasse, of welke categorie van personen ook, zelve
     hare slachtoffers heeft bevrijd. Dit is geen individueele onwil, maar veeleer een natuurwet.
     Derhalve moet de impulsie daartoe uitgaan van de verdrukten zelven.</p>
    <p>‘Een volk van slaven verdient eene regeering van tirannen!’ Dit woord van Franklin gold voor
     zijn eeuw en de onze en alle toekomende tijden. Wij staan thans midden in den klassestrijd en
     zijn allen ten diepste overtuigd, dat de hef boom van der arbeiders bevrijding moet worden,
     naast zijn economische verheffing, geestelijke en zedelijke ontwikkeling. De macht van den
     geest is het, die enkele honderden over duizenden en tienduizenden uwer doet zegevieren, want
     door uw aantal zoudt <hi rend="it">gij</hi> de wetten kunnen stellen. Te dien einde worden alle
     inrichtingen van hooger onderwijs en alle universiteiten voor u gesloten, hoewel gij zelven die
     bouwt en de kosten draagt. Maar nu zijn over de geheele wereld de pioniers der beschaving aan
     het werk, om de schatten der wetenschap, al die schatten van geest en intellect door de eeuwen
     vergaard, ook voor u toegankelijk te stellen, opdat eenmaal de aloude waarheid: ‘Kennis is
     Macht!’ zich voor de zooveelste maal in u moge openbaren.</p>
    <p>‘Want geld - de dienst van den Mammon en de wetten den Mammon huldigend - zij
     vertegenwoordigen <hi rend="it">Geweld</hi>.... en Geweld is een uiting van zwakheid, en altijd
     te verplaatsen. Maar kennis is de verpersoonlijking van <hi rend="it">Macht</hi>, en die Macht
     is niet te verplaatsen, zij is inherent en eeuwig!</p>
    <p>‘De bevrijdingsleuzen ‘Kennis is Macht’ en ‘Proletariërs van alle landen vereenigt u!’ zij
     klinken u in onze dagen van alle zijden tegen, maar er is nog meer noodig. Er zijn ook nog
     andere wapenen binnen uw bereik, en nu komt het er slechts op aan, die op de meest
     doeltreffende wijze te bezigen. Hoe zal dit geschieden? Door uitsluitend te huldigen de
     revolutionaire d.w.z. de afbrekende tactiek, of door langzamerhand te veroveren het terrein
     zelf waarop de gezaghebbenden thans vrij spel hebben om de menschonteerende toestanden van
     heden te bestendigen?</p>
    <p>‘De economische tactiek: het vormen van vakvereenigingen, zooals in Engeland, het
     organiseeren van werkstakingen, door flinke weerstandskassen gesteund, alsook de coöperatie in
     hare verschillende vormen, wie zal het nut en de noodzakelijkheid daarvan loochenen? Maar naast
     dat economisch ageeren zijn ook politieke strijdmiddelen binnen ons bereik, en die
     strijdmiddelen voorbij te gaan en ongebruikt te laten, het ware voedsel geven aan de reactie en
     de ergste roekeloosheid denkbaar.’</p>
    <p>Eenig gesis en gefluit, aanstonds door den voorzitter bedwongen, viel Martalis in de rede,
     doch op dergelijke demonstraties voorbereid, bleef hij kalm doorspreken, in den breede
     uitmetend de voordeelen van het deelnemen aan de verkiezingen, van het afvaardigen van
     socialisten naar het parlement, waar elk woord door hen gesproken, in dienst van hun ideaal,
     door de gansche natie werd gehoord, waar zij de voor de arbeiders dringende noodzakelijke
     hervormingen konden helpen invoeren, en vooral tegengaan die regeeringsdaden, welke ten koste
     van de gemeenschap aan enkelen individuën 's lands schatten deden toevloeien. Tal van
     statistische gegevens en een leger van feiten bracht hij in het vuur, om zijn betoog kracht bij
     te zetten, ten slotte schetsend hoe het voortdurend in elkaar grijpen der beide strijdmethoden
     de evolutionnaire krachten zou versnellen, terwijl bovendien de parlementaire arbeid den
     arbeider-afgevaardigde gelegenheid zou geven zich veelzijdiger te ontwikkelen, zich duidelijker
     rekenschap te geven dan voorheen mogelijk was van tal van zaken en kwesties op het practisch
     terrein der sociale werkingen.</p>
    <p>Weer deden zich van alle kanten interrupties hooren, doch dank zij de energieke leiding van
     den voorzitter, die, hoewel tot de revolutionnaire partij behoorend, des sprekers meening
     eerbiedigde, kon Martalis zijn rede, zij het dan ook met groote moeite, ten einde brengen. De
     groote meerderheid werd steeds onwilliger om te luisteren, en de laatste woorden gingen
     verloren onder het toenemend gefluit en rumoer.</p>
    <p>Barthold haalde ruimer adem toen de ongelijke strijd van één tegen allen een einde nam. Een
     gloed van verontwaardiging was hem naar het hoofd gestegen. Hoe redeloos, hoe zinneloos kwam
     zij hem voor, die toornige opwinding, die vijandige uitingen tegen iemand, die toch in
     hoofdzaak naast hen stond, die sedert jaren in woord en daad getuigenis aflegde van zijn diep
     gevoelen voor hun nooden, voor zijn algeheele toewijding aan hun belangen. Zijn groote
     droomerige oogen, als versomberd door zijn gedachten, dwaalden over vele dier aangezichten,
     waarop alleen het grof dierlijk instinct zijn stempel had gedrukt en de impulsie ten leven
     vertegenwoordigde. Scherp boorde in hem de werkelijkheid, welke door geen beschrijving hoe
     nauwkeurig ook kon worden benaderd, en tegelijkertijd sloop ongemerkt en verraderlijk een
     sensatie van afkeer zijn ziel binnen. Weg viel het hooge zuivere gevoel, dat in den aanvang hem
     had bewogen. Die eene slanke aristocratische silhouette daar op het podium, die trekken
     getuigend van zooveel geestelijke en moreele verfijning, te midden van al die verstomping en
     bruutheid om hem heen, was voor hem als het beeld van het hoogst menschelijke tegenover de
     primaire instincten van het oorspronkelijk oer-wezen. Het was hem als zag hij eensklaps in
     concreten vorm voor zich den titanen-arbeid den hervormer voorgelegd - een arbeid vorderend de
     toewijding, de innige vroomheid van tientallen van geslachten, een arbeid waarvan alleen de
     komende generatiën eenige vruchten zouden oogsten.</p>
    <p>Geslingerd door al deze gedachten en gewaarwordingen ontmoetten zijn oogen toevallig die van
     Martalis, hem met intentie fixeerend, en plotseling herinnerde hij zich hun gesprek.... den
     twijfel uitgesproken aangaande zijn volhardingsvermogen, zijn wilskracht! En wederom gevoelde
     hij schaamte, ditmaal over zijn kleinmoedigheid; en zichzelven troost insprekend, stelde hij
     zich voor, hoe reeds één menschenleeftijd van goede lichamelijke verzorging, geestelijke
     cultuur en zedelijke ontwikkeling deze schepselen hier aanwezig geheel zouden kunnen omvormen.
     Ware het slechts mogelijk een proef te nemen!</p>
    <p>Maar wat was dat? Wat gebeurde er toch?</p>
    <p>Zijn aandacht werd getrokken door een hevige opschudding onder het publiek. Eerst achter in
     het lokaal een onderdrukt gemompel, zoodat velen, opstaande, met uitgerekte halzen rondtuurden,
     en eindelijk één kreet, één juichtoon uit honderden kelen, galmend door de ruimte in
     langgerekte echo's en een frenetiek gezwaai met handen en petten.</p>
    <p>‘Wat is er toch?’ vroeg Barthold aan een ouden gebrekkigen zwartberookten smid naast hem, die
     op een bank was geklommen.</p>
    <p>‘Baltian Rustin is er! Dáár, dáár staat hij bij de deur. Hij zal opzettelijk uit Amsterdam
     gekomen zijn om te debatteeren!’</p>
    <p>De man, vrij oud naar het scheen, met zieke ontstoken oogen en zóó gecourbatureerd, dat hij
     niet rechtop kon staan, ging weer bij een groep andere mannen staan, druk met hen pratend, en
     Barthold, lang genoeg om over de hoofden heen te zien, keek in de aangewezen richting en zag,
     als het ware gedrongen tegen den muur door aller geestdriftige impulsie, een grijze
     intelligente kop met bleeke fijn besneden trekken en sterk sprekende oogen - het gelaat van een
     apostel of profeet, ernstig en zwaarmoedig van uitdrukking, doch even glimlachend nu bij die
     spontane hulde hem gebracht en die geen einde scheen te zullen nemen.</p>
    <p>Toen dit alles eenige minuten had aangehouden, trachtten forsche hamerslagen van den
     voorzitter te domineeren het gejoel, maar te vergeefs. De opgewondenheid bedaarde niet.</p>
    <p>Doch nu was het Rustin zelf, die, met een gebaar de aanwezigen verzocht den voorzitter te
     gehoorzamen; en dit had het gewenschte gevolg. De hoog opgezweepte golven van emotie legden
     zich, de meesten gingen weer op hun plaats zitten, met oogen van spottend leedvermaak starend
     naar Martalis, die uiterlijk altijd even kalm het gansche tooneel gadesloeg, nu en dan een paar
     woorden met den voorzitter wisselend.</p>
    <p>Deze stond nog steeds overeind, met bloedrood gelaat, beukend op de tafel met alle kracht,
     want nog was het niet stil genoeg om zich verstaanbaar te maken.</p>
    <p>‘Jelui deedt beter je longen te sparen voor het debat, dat lang had kunnen aanvangen!’ riep
     hij eindelijk met donderende stem. ‘Dat wij allen verheugd zijn onzen vriend Rustin in ons
     midden te zien, spreekt van zelf. Dat wij hem dankbaar zijn voor dezen avond te zijn
     overgekomen, behoeft geen betoog. Maar al bleef jelui nu schreeuwen en loeien tot
     morgenochtend, meer dan dankbaar kunnen we niet zijn en daarmee uit! En nog iets wilde ik
     zeggen: dat fluiten en sissen en juichen geen argumenten zijn. Voor een flink zakelijk debat,
     waaruit voor ons allen wat te leeren valt, hebben we iets anders noodig. Daarom verzoek ik hen
     die argumenten tegen het gesprokene hebben in te brengen zich op te geven om met den inleider
     van gedachten te wisselen.’</p>
    <p>Een doodelijke stilte volgde.</p>
    <p>‘De voorzitter keek rond en herhaalde zijn vraag: ‘Wie wenscht in debat te treden?’</p>
    <p>‘Voorzitter, ik vraag het woord!’ sprak een muzikale stem achter in de zaal.</p>
    <p>Een uitbundig gejuich een kort oogenblik, daarop weer stilte.</p>
    <p>‘Wie verlangt nog meer het woord?’</p>
    <p>Een man stond op.</p>
    <p>‘Voorzitter ik had plan me als debater op te geven, maar nu Rustin zal spreken, zie ik van
     het woord af.’</p>
    <p>‘Ik ook!’ - ‘Ik ook!’ klonk het van verschillende kanten.</p>
    <p>‘Dan geef ik het woord aan Baltian Rustin.’</p>
    <p>Deze trad snel naar voren en sprong met nog jeugdige vlugheid de trappen op van het
     podium.</p>
    <p>‘Vergadering! - Ik heb gemeend dat het mijn plicht was op deze bijeenkomst, waar de
     noodzakelijkheid van de politieke actie zou worden betoogd, voor mijne zienswijze op te komen.
     Wel heb ik de rede zelve niet gehoord, maar genoegzaam kennende haar algemeene strekking, wil
     ik u nogmaals waarschuwen voor de gevaren, die u in dat van oudsher bedorven politiek vaarwater
     wachten.</p>
    <p>‘In de eerste plaats wil ik u noemen het grootste gevaar van alle - het gevaar van te
     bestendigen, te bekrachtigen door uw medewerking de oude vermolmde toestanden, die moeten
     worden opgeruimd. De staat is de getrouwe afspiegeling van de bestaande maatschappij. De
     maatschappij vormt den staat, niet de staat de maatschappij, zooals nog altijd gemeend wordt.
     Elke wijziging in de economische verhoudingen weerspiegelt zich in het Lichaam dat het leven
     daarbuiten vertegenwoordigt. De wetten loopen niet de toestanden vooruit, maar zijn daarvan de
     sanctionneering, bekrachtigen het bestaande gezag en het bestaand maatschappelijk stelsel.</p>
    <p>‘En nu zoudt gij, arbeiders, ongewapend en onbeschermd, wijl gij eerlijk en onbedorven zijt,
     u gaan begeven tusschen de raderen dier staatsmachine, die u zouden dooddrukken nog voor gij
     den tijd zoudt hebben het terrein te verkennen.</p>
    <p>‘Of wel - en dit zou nog erger wezen - gij zoudt aan den parlementairen arbeid deelnemen, gij
     zoudt, trotseerend den doodenden druk van intriges, kuiperijen, compromissen, die de
     krachtigste individualiteit dreigen te verlammen, een nieuwen frisschen levensstroom stuwen
     door dien bedorven politieken dampkring, in plaats van de aanwezige ontbindings-elementen te
     laten voortwoekeren en aldus zijn ondergang te verhaasten. Elke nieuwe kracht het
     parlementarisme toegevoegd is een nieuwe voorwaarde tot zijn instandhouding, elke
     bloedvernieuwing in die verpeste zieke aderen vertraagt zijn dood, beijvert zich in het half
     vergaan organisme nog eenig leven te houden. Hij die daartoe aanspoort, is dus niet de vriend,
     maar de vijand van den arbeider.’</p>
    <p>Een opgewonden applaus brak zijn woorden af.</p>
    <p>‘En het is niet alleen gevaarlijk’ vervolgde hij, ‘het is immoreel, karakter- en
     zielbedervend - ik weet het bij ervaring - te behooren tot een vereeniging van individuen, wier
     mandaat meebrengt drie vierden der natie te beschouwen niet als menschen, niet als denkende,
     gevoelende, op levensschoonheid en levensvreugde recht hebbende schepselen, maar als
     productie-werktuigen, als levende machines - naast die van staal en ijzer - alleen geschapen om
     voor een klein getal bevoorrechten te bouwen hun paleizen, te weven hun kleederen, te delven in
     voortdurend levensgevaar uit de ingewanden der aarde de kolen die hen moeten verwarmen, en
     beweegkracht geven aan de machines die produceeren voor hen, aan de treinen die rollen voor
     hen, die hen brengen naar de schoonste plekjes der aarde om daar nog verfijnder genietingen te
     zoeken dan het eigen land oplevert. En inmiddels moet gij, arbeiders, weelde-voortbrengers, die
     dag en nacht slooft, u vergenoegen met armzalige, vunzige krotten, hebt gij nauwelijks
     kleederen om u te dekken, voedsel om uw vermoeid lichaam te versterken, brandstoffen om u te
     verwarmen, ziet gij tot zelfs uw vrouwen en kinderen afgebeuld in fabrieken en ateliers voor
     een schamele bete broods. En dan beschouwen zij, die door u, arbeiders, worden gekleed en
     gevoed en verwarmd en gekoesterd in al de weelde door uw inspanning voortgebracht, u en uw
     vrouwen en kinderen als “het plebs”, “het gepeupel”, “het grauw”, waarmede elke aanraking als
     een ontwijding van hun hoogheid is te beschouwen.’</p>
    <p>Weer een nieuwe uitbarsting van toejuichingen.</p>
    <p>‘Zedeloos is het,’ ging de welluidende stem voort, ‘zitting te nemen in een vereeniging van
     afgevaardigden, die, na zich op de meest eerlooze wijze het grootste deel der nationale
     eigendommen te hebben toegeëigend, zonder eenige gewetensknaging in de schatkist zien vloeien
     de vierentwintig millioen opgebracht door het drankmisbruik - millioenen die onzen roofstaat de
     middelen verschaft, zijn zoogenaamde koloniale politiek in het oosten voort te zetten; in een
     vereeniging, die wettelijk bekrachtigt de prostitutie, welke duizenden uwer dochteren ten
     verderve voert, doch zorgvuldig beschermt de reinheid der in andere kasten geboren vrouwen.</p>
    <p>‘Ik zelf was eenmaal zoo naïef van te meenen, dat ik in het parlement zou kunnen strijden
     voor mijn ideaal, dat ik bij machte zou zijn op te roeien tegen dien stroom van
     ongerechtigheid, die slechts de afschaduwing is van het maatschappelijk stelsel, dat in die
     sfeer de stem van het menschelijk eergevoel, zij het ook bij enkelen, weerklank zou vinden, dat
     ik zou kunnen lezen vijgen van distelen, dat ik de kern de ziel van het kapitalistisch
     uitbuitingssysteem zou omvormen tot eene macht ten goede, - in één woord, het onmogelijke
     mogelijk zou kunnen maken.</p>
    <p>‘Van dien waan ben ik thans genezen, en ik wil ook u arbeiders-proletariërs, het gevaarlijke
     mijner vroegere dwaling doen inzien. De enkele strijders voor het schoone, goede en ware, die
     in een lichaam als het parlement zichzelven getrouw zouden willen blijven, worden eenvoudig
     dood verklaard, en niet ten onrechte, want in die sfeer, die slechts weergeeft het
     kapitalistisch streven passen zij niet. Deze staat in haar huidigen vorm is veroordeeld.</p>
    <p>‘De demoraliseerende invloed van het parlementarisme kan slechts den arbeider-afgevaardigde
     besmetten, en verdooven bij zijn kiezers den geest van opstand die alleen hen kan redden, tot
     zwijgen brengen de innerlijke stem die hen toeroept: ‘rekent niet op uwe afgevaardigden, rekent
     niet op wettenmakers! het bevrijdingswerk der arbeiders is de taak der arbeiders zelven!’ Want
     werkelijk ingrijpende hervormingen vermogen zij niet tot stand te brengen, evenmin als de
     socialistische afgevaardigden in Duitschland dit vermogen, hoe talrijk zij ook in den Rijksdag
     zijn vertegenwoordigd. Men kan nu eenmaal niet beginnen met het einde. Men kan niet strijden
     tegen een schaduw, tegen wat slechts een afspiegeling is der bestaande economische en sociale
     wanverhoudingen.</p>
    <p>‘En daarom, arbeiders, schenkt niet uw vertrouwen aan hen, die u de politieke heilmiddelen
     als lokaas voorhouden om hun eigen eerzucht te bevredigen, om zelven te komen waar zij wezen
     willen, om in 's lands regeeringszalen te tronen met een aardig inkomen, en nu een dan als
     redenaar te schitteren ter verblinding hunner onnoozele op hen rekenende kiezers.</p>
    <p>‘Laat nimmer een onzer geestverwanten dien verontreinigden dampkring inademen, maar alleen
     vertrouwen op eigen geestkracht. Ontwikkelt en vereenigt u, vormt machtige vakbonden, sticht
     verwarring in de kapitalistische gelederen door groote werkstakingen, in afwachting dat de dag
     der algemeene werkstaking zal kunnen dagen. Vergeet nimmer dat gij de eenige voortbrengers
     zijt, dat wanneer gij, die al de raderen van het systeem in beweging brengt, de handen in den
     schoot legt, de kapitalisten geen rente meer genieten, handel en industrie stilstaan, de weelde
     door honger wordt vervangen en de machtelooze bezitters sidderen van angst in hunne paleizen.
     In werkelijkheid zijt gij heerschers, hoewel gij u als slaven laat vernederen. Maar dieper
     vernedering nog dan door den geesel van den honger wordt u aangedaan door hen, die u willen
     bewegen in 's lands wetten-fabriek samen te werken met uwe bitterste vijanden.</p>
    <p>‘Wat zoudt gij zeggen tot iemand, die de wolven en schapen bij elkaar in één stal zou willen
     sluiten?</p>
    <p>‘Welnu, daartoe worden de schapen uitgenoodigd!</p>
    <p>‘Maar vergeet nooit dat het wolven moeten zijn die u aldus lokken, die u trachten diets te
     maken dat bij de wolven uw heil is en uw redding!’</p>
    <p>Een zoo woest donderend gejuich volgde op deze slotwoorden dat het was als zouden de muren
     invallen. Het brak los als een uitbarsting van lang bedwongen hartstochten, en scheen niet meer
     te willen bedaren. Rustin daalde inmiddels het podium af en ging weer tusschen de menigte, met
     zijn grijze oogen, waaruit een scherpe gloed lichtte, fixeerend zijn vijand, den man die het
     eerst de scheuring tusschen de partijen had in het leven te geroepen. Martalis had, terwijl hij
     sprak, druk zitten schrijven en maakte zich gereed te repliceeren.</p>
    <p>Toen eindelijk het gejuich bedaarde, wendde de voorzitter zich tot de vergadering met de
     gebruikelijke vraag of nog iemand anders het woord verlangde. Daar geen enkele stem zich
     verhief, gaf hij Martalis een wenk.</p>
    <p>Deze stond op, trad naar voren, maar nauwelijks werd de eerste syllabe door hem gearticuleerd
     of een oorverdoovend gesis en geschreeuw overstemde hem.</p>
    <p>Het eerlijk gezicht van den voorzitter werd paarschrood van drift. Hij trachtte door een
     aanhoudend gehamer de orde te herstellen maar te vergeefs. Wel waren er enkele mannen in de
     zaal, die, blijkbaar medestanders van Martalis, met heftige gebaren de rumoermakers tot stilte
     poogden te brengen, maar bij de overgroote meerderheid was de opgewondenheid ten top gestegen.
     Niemand wilde luisteren, en zoodra Martalis, die rustig den storm aanschouwde, slechts even den
     mond opende, begon het lawaai weer van voren af aan.</p>
    <p>En toen plotseling gebeurde er iets wat de geheele tierende menigte met stomheid sloeg.</p>
    <p>Een onbekende jonge man, donker, met groote zwaarmoedige oogen, stond met éénen sprong op de
     verhevenheid naast Martalis, en met een van verontwaardiging hijgende en trillende stem werd
     een enkel woord in de zaal geslingerd:</p>
    <p>‘Lafaards!’</p>
    <p>‘Ja, gij zijt lafaards!’ klonk het nogmaals terwijl allen in beweginglooze verbazing naar den
     vreemde staarden. ‘Voor het eerst van mijn leven bevind ik mij in een vergadering van
     socialisten - van mannen, die zich althans dien eerenaam durven geven, en nu wil ik deze plaats
     niet verlaten alvorens u gezegd te hebben, dat gij allen die hier vergaderd zijt het recht mist
     de maatschappij daarbuiten te steenigen en te brandmerken!’</p>
    <p>Nog altoos dezelfde ademlooze stilte. Niemand verroerde zich.</p>
    <p>‘Want die maatschappij, die gij veracht, is gegrond op het zoo diep zedeloos ‘recht van den
     sterkste’, en hier wordt dit recht uitgeoefend op dezelfde lage wijze als elders. Hier staat
     gij zelfs met u allen tegen één!</p>
    <p>‘Van het onderwerp dat heden avond is behandeld, weet ik niets!’ vervolgde hij met verheffing
     van stem. ‘Alle politiek is mij vreemd. Evenmin mag ik mij socialist noemen, want ik heb in
     mijn leven nog niets gedaan wat mij daartoe het recht geeft. Maar wel heb ik lief met geheel
     mijne ziel het evangelie der menschelijkheid, dat in onze eeuw met het woord socialisme wordt
     aangeduid.</p>
    <p>‘Maar dezen avond heb ik geleerd onderscheid te maken tusschen dat evangelie zelf en hen die
     het met de lippen verkondigen. En meer nog dan dat: ik heb heden avond geleerd te twijfelen aan
     de verwezelijking van dat evangelie in de toekomst. Want men kan geen edel doel nastreven met
     lage onedele middelen. Men kan geen hoog menschelijk ideaal dienen door te prikkelen der
     menschen laagste aandriften. Men kan geen waarachtige socialisten vormen van hen bij wie men
     systematisch ondermijnt het geloof aan menschelijke goedheid en eerlijkheid.</p>
    <p>‘Ik die hier sta als onwetende, als zoekende, ik had gehoopt van hier althans mede te nemen
     een indruk van? schoonheid en zielenadel, zooals die in onze wreede barbaarsche samenleving te
     vergeefs zijn te zoeken. Ik had ge hoopt hier te zullen ademen in reiner geestelijker sfeer dan
     daar waar alleen de philosophie der overmacht aan het woord is. Maar ik heb mij bedrogen. Mijn
     honger naar mooiheid is ongestild.</p>
    <p>‘Al de kleinheid, de zielloosheid, al de laster en verdachtmaking ten opzichte van
     andersdenkenden, in één woord alles wat ik in onze samenleving heb leeren haten en verachten -
     alles alles vind ik hier terug. Gij zelven, die u socialisten noemt, onteert uw ideaal!’</p>
    <p>Met deze woorden wilde hij die gesproken had zich weer onder het publiek begeven, toen hij
     bij zijn arm werd gegrepen en achteruit geduwd.</p>
    <p>‘Meryan, blijf hier, je bent daar niet meer veilig!’ fluisterde Martalis onder het algemeen
     rumoer hem toe. ‘Zij zouden je misschien een mauvais parti doen, nu je hun afgod hebt
     beleedigd.’</p>
    <p>Barthold, te opgewonden om zich van iets rekenschap te geven, luisterde niet naar wat hem
     gezegd werd, maar aan den physieken dwang gehoorzaamde hij werktuigelijk. En tegelijkertijd
     kruiste zijn blik dien van Rustin, die nog altijd daar stond, hem aanziende met een soort van
     medelijdende ironie, naar hij meende.</p>
    <p>Maar zijn eigen van verontwaardiging fonkelende oogen wendden zich niet af. ‘Wat ik daar
     sprak,’ stond er in te lezen, ‘was niet bestemd voor al die onontwikkelde arbeiders, die ik ter
     nauwernood toerekenbaar acht, maar wél voor den man, die door zijn woord en zijn
     persoonlijkheid een zoo grooten invloed ten goede kon oefenen.... voor den man, die, in plaats
     van hen naar zijn ideaal te vormen, zijn macht misbruikt om de slechtste instincten in hen
     wakker te roepen.’</p>
   </div>
   <div type="chapter">
    <head><hi rend="it">[XXXIII]</hi></head>
    <p>De propaganda-tocht in het Noorden was geëindigd.</p>
    <p>Veel had Barthold gezien, veel opgemerkt, veel geleerd, veel nagedacht. Het was hem alsof hij
     in die korte spanne tijds jaren geleefd had, nu hij in rechtstreeksch contact was gekomen met
     zooveel wat vreemd voor hem placht te zijn. Al stonden vele dingen hem in duidelijker trekken
     voor den geest, veel was er ook wat nog verder dan voorheen scheen terug te wijken voor zijn
     zoekenden, peilenden blik, vooral wat betrof het wezen van den mensch zelf. Al die typen en
     individuen en figuren die hij thans had leeren kennen, in een sfeer zoo ongelijk aan de zijne,
     stonden hem nog voor den geest. Zij omzweefden nog zijn herinnering in hunne verbijsterende
     verscheidenheid, en elke poging hen te dassificeeren, te rangschikken in bepaalde categorieën
     mislukte. Hij voelde te staan tegenover het onoplosbaarste probleem van het gansche heelal, het
     probleem: Mensch, met zijn tallooze ziele-schakeeringen, zijne tot in het oneindige
     gecompliceerde eigenheid! En hij glimlachte, wanneer hij dacht aan de gelijkheidsvrees, die
     zoovelen beving bij het gadeslaan van des hervormers streven naar een hoogere beschaving.
     ‘Alsof eene zekere mate van welvaart en levensschoonheid en een collectivistische
     productie-regeling alle individuen naar één model zal doen groeien!’ dacht hij. ‘Welk een
     kortzichtige conclusie! Alsof niet veeleer het tegendeel is te verwachten, wanneer eenmaal het
     individualisme zal worden gehuldigd, wanneer, dank zij den geestelijken horizont, zich
     uitbreidend voor de millïoenen gekortwiekten van thans, elke menschelijke individualiteit zich
     in vollen rijkdom zal kunnen ontplooien!’</p>
    <p>In deze en dergelijke gepeinzen verdiept, liep hij zwijgend naast Martalis voort. Even te
     voren te Utrecht aangekomen, waren zij thans op weg naar Thornton, mede een der hoofdfiguren in
     de beweging.</p>
    <p>Thornton was een jong rechtsgeleerde uit Friesland, die enkele jaren te voren zijne geheele
     maatschappelijke positie had ten offer gebracht aan zijn overtuiging. Buitengewoon begaafd,
     schitterend redenaar, toegerust met een zeldzame energie had hij, na zich zijn roeping bewust
     te zijn geworden, daarvan met woord en daad getuigd, en te Utrecht een partij gevormd, die in
     korten tijd alle andere afdeelingen in den lande in kracht en getalssterkte overtrof.
     Gelijkdenkende met Martalis bezat hij veel meer dan deze de gaven en eigenschappen om door het
     gesproken woord de menigte te bezielen en in geestdrift te doen ontvlammen. Bovendien had hij
     in menige crisis, die de jonge partijbeweging doormaakte, vooraan gestaan in de gelederen,
     waarbij zijn algeheele verachting van conventioneele begrippen en zijn moreele moed zijn
     geestverwanten met bewondering vervulden, doch hem indezelfde mate vervreemdden van zijn eigen
     kringen. Tengevolge vare het verloopen zijner juridische praktijk doodarm geworden, daar alleen
     behoeftige clienten zich nog bij hem aanmeldden, bewoonde hij met vrouw en kinderen in een der
     goedkoope afgelegen buitenwijken van de stad een zeer eenvoudige woning, zich niet meer comfort
     gunnend dan een arbeider, voor wien een gering wekelijksch inkomen toereikend moet wezen.</p>
    <p>Barthold kende al deze bijzonderheden, en zijn sedert lang gekoesterde wensch om dien man en
     die vrouw - welke zooals hij wist geheel in de idealen van haar echtgenoot opging - persoonlijk
     te leeren kennen, deed hem dadelijk aannemen het voorstel van Martalis om in Utrecht een paar
     treinen over te blijven. Deze moest bovendien, na zijn tournée in Friesland, met Thornton over
     verschillende partijaangelegenheden gaan beraadslagen.</p>
    <p>‘Ik behoef je niet meer te introduceeren.... je bent reeds bij al onze partijgenooten
     gesignaleerd!’ zeide deze glimlachend. ‘Je élan, verleden week in Schoterveem, is, zooals mij
     werd gemeld, in de meeste onzer bladen besproken, ook in de révolutionnaire organen. De andere
     fractie zal je dien uitval tegen Rustin niet licht vergeven, want men begrijpt volkomen dat die
     hem gold. Het blad van Thornton daarentegen prijst je zeer.’</p>
    <p>‘Il y a bien de quoi!’ zeide Barthold moedeloos. ‘In plaats van ze te bedaren, heb ik de
     stemming nog meer verbitterd!’</p>
    <p>‘De avond was toch bedorven. De vergadering te sluiten was het eenige. Zelfs onze flinke
     voorzitter, die bij zijn medearbeiders hoog staat aangeschreven, was immers machteloos! Als
     Rustin eenmaal besloten heeft zijn tegenstander niet aan het woord te laten, réusseert hij
     altijd. Wat hij je echter nooit vergeven zal, is dat jij naast hem het publiek één oogenblik
     hebt gedomineerd.... want dàt heb je gedaan.’</p>
    <p>Barthold liep een poos zwijgend voort. Er ging zooveel in hem om, en hij zocht naar de juiste
     woorden om zijn gedachten voor den ander te vertolken.</p>
    <p>‘Je hebt groot gelijk gehad me voor mijzelven te waarschuwen!’ zeide hij met een zekere
     matheid. ‘Ik geloof dat ik totaal ongeschikt ben voor datgene, waaraan ik een oogenblik meende
     mij te kunnen wijden.’</p>
    <p>Martalis zag hem snel en onderzoekend aan. ‘Hoe bedoel je dat?’ was zijn vraag.</p>
    <p>‘Ik bedoel dat ik me nooit zal kunnen wringen in een of ander afzonderlijk politiek harnas,
     dat het mij ontbreekt aan een vaste convictie.’</p>
    <p>‘Je begrijpt, hoop ik, wat ik zeggen wil,’ hernam hij toen Martalis met een sarcastisch
     lachje voortstapte. ‘Meer dan ooit ben ik mij bewust nog slechts voor één doel te kunnen
     leven.... maar aangaande de middelen om dat doel nader te komen, voel ik mij, juist nu ik
     dieper in alles doordring, zoo besluiteloos, zoo wankelend, zoo hulpeloos onzeker. Het is
     minder nog de afzichtelijke leelijkheid van het politiek ageeren, die me afstoot - want zoo
     iets moet men als man met een vasten wil kunnen overwinnen - maar er is een vraag, die me dezer
     dagen aanhoudend vervolgt, zoowel op de rumoerige vergaderingen die ik bijwoonde, als bij het
     lezen van al de bladen en vlugschriften en brochures door de beide fracties in het licht
     gegeven.... en die vraag is deze: Kan men iets schoons en groots bereiken met middelen, die elk
     element van schoonheid met geweld naar den achtergrond dringen?’</p>
    <p>‘Ik begrijp je gedachte,’ zeide Martalis, ‘maar je gaat van een totaal verkeerde basis uit.
     Doe niet als zoovelen, die de historische beteekenis van de beweging uit het oog verliezen en
     er een gevoelskwestie van maken. Als historisch verschijnsel vertegenwoordigt zij den
     eeuwigdurenden strijd der klassen, en is zij in hare huidige phase een zuiver economische
     noodwendigheid.’</p>
    <p>‘Toch wortelend in ethischen bodem!’ viel Barthold in.</p>
    <p>‘Neen, dàt juist betwist ik je ten stelligste. De ethica is hier niet bodem, niet grondslag,
     maar bergtop - niet de wortel, maar de bloem uit dien wortel oprankend. Want wat is ethica in
     haar wetenschappelijke oorsprong en beteekenis?.... Sociale noodwendigheid, mijn waarde Meryan,
     anders niet. Dit is een van de machtige onomstootelijke waarheden, die de evolutie-theorie ons
     heeft gebracht. Vergelijk bijvoorbeeld de ethica van Spinoza met die van Spencer. Bij den
     eerste is zij de goddelijke openbaring van de wereldziel in den mensch.... en een spontane,
     rijke getuigenis van Spinoza's pantheïsme. Bij Spencer, den vader der evolutietheorie, heeft de
     ethica een geschiedenis, is zij eene weten- schap, geleidelijk <hi rend="it">geworden</hi>, is
     zij de hoogere regeling van de menschelijke verhoudingen onderling, gebaseerd op het sociaal
     instinct, op de sociale eischen in hun toenemende complicatie. Want vergeet niet.... er liggen
     heel wat generaties van denken tusschen den eenen wijsgeer en den anderen.’</p>
    <p>‘Maar hoe leg je dan uit dat hoog ethische, religieuse gevoel, dat thans bij zoovele menschen
     op de toestanden en de sociale eischen vooruitloopt?’</p>
    <p>‘Het loopt niet op de toestanden vooruit, maar wanneer een revolutie in de toestanden nadert,
     heeft er ook een revolutie in de geesten plaats, idealiseerend de beweging. Een nieuwe religie
     ontstaat als ideale reflexie van de materieele werkingen. Uit het lagere groeit het hoogere,
     nooit omgekeerd.’</p>
    <p>Barthold luisterde aandachtig. Veel van wat Martalis zeide, kon hij aannemen, maar niet
     alles. Hij vond hem te positief, te leerstellig in zijn levensbeschouwing, niet genoeg plaats
     gunnend aan het eeuwig ondoorgrondelijke en onbegrepene, niet genoeg erkennend het mysterieus
     verband tusschen de hoogere impulsies in den mensch en de maatschappelijke invloeden buiten hem
     in aanhoudende wisselwerking.</p>
    <p>Maar hij achtte zich nog te jong, te onontwikkeld, te zwak gewapend tegenover den ander, om
     zijn opvatting, welke hij meer gevoelde dan beschrijven kon, met kracht van argumenten te
     verdedigen.</p>
    <p>‘Ik noemde slechts één mijner bezwaren,’ zeide hij met een diepen zucht. ‘Ik ben mij tevens
     bewust geworden, geen partij te kunnen kiezen; ook te dien opzichte ontbreekt mij het ééne
     noodige: een onwrikbare eenzijdige convictie zooals de echte politicus die bezit - ik bedoel de
     convictie dat de richting die hij voorstaat de eenige ware en elke andere uit den booze is. Ik
     voor mij begin in beide richtingen zooveel waarheid te vinden, je zult schrikken als ik je
     beken, dat de argumenten van je tegenstanders soms bij mij in vruchtbare aarde vielen!.... en
     dat bij <hi rend="it">mij</hi>, die veertien dagen geleden het alléén zaligmakende van de
     politieke actie als een dogma aannam! Zelfs de rede van Rustin, hoewel mij revolteerend wegens
     de lage onware insinuaties aan jouw adres, deed mij ten volle beseffen, dat zijn overtuiging
     een waarachtige is, en dat ook jij en je geestverwanten je schuldig maakt aan miskenning en
     verdachtmaking, wanneer je zijn révolutionnaire tactiek aan zijn ijdele en heerschzuchtige
     neigingen toeschrijft.’</p>
    <p>Martalis zeide geen woord, maar de uitdrukking van zijn gelaat gaf genoegzaam te kennen, dat
     het vergeefsche moeite zou wezen hem aangaande zijn tegenstander zachter te stemmen.</p>
    <p>‘En den sterksten indruk ontving ik van dat eerlijk leerzaam debat van gisteren avond,’
     hernam Barthold, bemerkend dat de ander niet op het onderwerp: Rustin wilde doorgaan. ‘Dáár
     geen persoonlijk element en geen rhetorische geslepenheid, maar een eerlijke uiting van gezond
     verstand. Nog zie ik dien ernstigen degelijken werkman voor mij.... een type dat me aan onzen
     voorzitter uit Schoterveem herinnerde. Herinner je je nog wat hij zeide?</p>
    <p>‘Nooit nog heeft in den ganschen loop der geschiedenis een politieke partij de zaak der
     zwakken en benadeelden kunnen doen zegevieren. Wel kan te allen tijde de gerechtigheid worden
     gediend, zelfs in een parlement, door de enkele rechtschapen elementen, welke zich daar even
     goed als elders zullen bevinden en die in elke partij aanwezig zijn. Maar wij arbeiders komen
     geen haarbreed verder door het zenden van socialistische afgevaardigden naar de kamer. Eerlijke
     democraten, die den moed hebben te midden van den politieken modderpoel eerlijk, althans zoo
     eerlijk mogelijk, te blijven, kunnen even goed als socialisten de hervormingen helpen tot stand
     brengen die wij het allereerst noodig hebben: kortere werktijden, hoogere loonen, pensioenen,
     kamers van arbeid, sluiting der branderijen, geleidelijke afschaffing van erfrecht enz......
     Maar de groote kracht ter bevrijding moet uitgaan van ons zelven. Als wij denken, dat, zoodra
     er socialisten in het parlement zijn, de gebraden appels ons in den schoot zullen vallen, zijn
     wij er leelijk aan toe, en juist in dat steunen op anderen ligt een groot gevaar. De wetten
     loopen niet op de toestanden vooruit, de wetten kunnen ons geen innerlijke kracht geven. Wij
     zwakkeren moeten, door ons te organiseeren, te ontwikkelen, door hoogere menschen te worden,
     veranderen den geest die de samenleving bezielt. En wij moeten ons tevens doen gelden, den kop
     opsteken als een lang mishandelde hond, die eindelijk half dol geworden de tanden laat zien.
     Wij moeten, in plaats van in kroegen ons laatste verstand te verzuipen, ons zedelijk en
     verstandelijk versterken, en beter dan <hi rend="it">in</hi> het parlement kunnen de
     socialistische voormannen met hun meerdere ontwikkeling ons daarbij behulpzaam zijn buiten het
     parlement. Zóó zullen niet wij maar dan toch onze kinderen of kleinkinderen eindelijk
     overwinnen, door een geweldige omwenteling indien het <hi rend="it">moet</hi>, op vredelievende
     wijze indien het <hi rend="it">kan</hi>.’</p>
    <p>‘Die woorden hoor ik als het ware nog,’ ging Barthold voort. ‘Ik geloof, dat mannen als gij
     de belangen der arbeiders beter kunt dienen door hen te helpen zich te organiseeren en te
     ontwikkelen, dan door in de Kamer speeches te houden, waarnaar de aanhangers van het bestaand
     regime toch vastbesloten zijn niet te luisteren, en wetten voor te stellen, die zeker <hi
      rend="it">niet</hi> worden aangenomen, wanneer zij de slachtoffers weerbaar zouden maken.’</p>
    <p>Martalis zeide niets. Zijn werken en streven en ageeren als partijhoofd had in de laatste
     jaren te uitsluitend zijne gedachten in één en dezelfde richting gestuwd, dan dat een der door
     Barthold opgesomde argumenten vat op hem kon hebben, en zijn kracht als agitator lag juist in
     zijn eenzijdigheid. Hij zweeg evenwel omdat hij door landurige ervaring wist, dat woorden op
     een krachtige individualiteit toch niets vermogen, en dat de jonge man naast hem, ongestoord,
     onbeïnvloed door persoonlijken drang, moest doormaken het geestelijk proces, dat thans bij hem
     in volle werking was.</p>
    <p>‘Welnu?....’ vroeg Barthold na de stilte, die op zijn ontboezeming gevolgd was, ‘wat zegje
     van zoo'n bekentenis van iemand, die kort geleden meende geheel aan je zijde te kunnen staan?
     Je zult me natuurlijk een zwakkeling noemen.’</p>
    <p>‘Neen, Meryan, integendeel,’ zeide hij ernstig. ‘Ik kan mij, na al de verschillende indrukken
     door je ontvangen, je twijfelingen zeer goed verklaren, en ik vind ze zelfs noodig. Wie nooit
     getwijfeld heeft, is voor mij geheel onvertrouwbaar, omdat dan ieder oogenblik de altijd
     loerende vijand den kop kan opsteken. Deze stemming is mij veel liever dan de optimistische
     zekerheid aangaande jezelven van vroeger. Maar laten wij dit alles tot nader orde onbesproken
     laten. Wij zij hier waar wij wezen moeten.’</p>
    <p>Zij bevonden zich geheel buiten de stad en hadden het laatste kwartier een straatweg gevolgd,
     waar op deze hoogte zich uitstrekte een lange rij deels nieuwe, deels in aanbouw zijnde huisjes
     van twee verdiepingen die, hoe eenvoudig ook, in hun wit gepleisterde en nieuw geverfde
     frischheid een vriendelijken indruk maakten.</p>
    <p>Aan een dier woningen schelden zij aan. In den gang een vroolijk gejoel van kindergetrappel
     en kinderstemmen dat dadelijk verstomde. Een klein kindermeisje, met een kleur van het stoeien,
     deed open. Twee kleine kleuters, een jongetje en een meisje, in hun spel gestoord, stonden toe
     te kijken.</p>
    <p>‘Mijnheer was niet thuis,’ luidde het antwoord op Martalis' vraag, ‘mevrouw wel.’</p>
    <p>Tegelijkertijd verscheen in de deur der zijkamer een lange blonde vrouw in het zwart, die,
     Martalis ziende, hem met groote hartelijkheid verwelkomde.</p>
    <p>‘Thornton is van morgen naar Amsterdam gegaan voor een groote meeting in Volksvlijt,’ zeide
     zij, ‘maar ik verwacht hem ieder oogenblik thuis. De trein moet zelfs nu al aan zijn.’</p>
    <p>Martalis stelde zijn metgezel voor.</p>
    <p>‘U zult wel goedvinden dat ik onzen jongen redenaar uit Schoterveem heb medegebracht. Ik
     wilde hem zoo gaarne Thornton leeren kennen.’</p>
    <p>‘O! is u dat, meneer Meryan?’ zeide zij hem de hand reikend. ‘Toen ik het verslag van die
     vergadering las, was ik u letterlijk dankbaar voor die enkele woorden, die zoo geheel mijn
     eigen gevoel weergaven.’</p>
    <p>‘En niemand vermoedde minder dan hij zelf dat er een redenaar in hem schuilt!’ zeide Martalis
     glimlachend, terwijl zij de kamer binnentraden.</p>
    <p>‘Een redenaar.... zeg dat toch niet!’ sprak Barthold ongeduldig. ‘Ik heb zelfs moeite mij in
     het dagelijksch leven goed uit te drukken. Maar op dàt oogenblik was ik mijzelf niet. Terwijl
     ik sprak, was het mij alsof ik een ander hoorde!’</p>
    <p>‘Dat is juist de ware bezieling!’ zeide Mevrouw Thornton hem met belangstelling aanziende,
     ‘het moet wel een echte spontane opwelling zijn geweest. Hoe bedroevend, niet waar, leelijkheid
     te moeten constateeren in eene beweging als de onze, waarvan de kern zoo schoon is. Op den
     langen duur raakt men er aan gewoon.... en de gewoonte verstompt helaas. Te meer verheugde het
     mij een nog niet verstompte te zien opvlammen van indignatie!’</p>
    <p>Al sprekende, had zij in de kleine eenvoudige kamer hare bezoekers zoo goed mogelijk
     geïnstalleerd, en terwijl Martalis het gesprek voortzette, kreeg Barthold gelegenheid de
     omgeving op te nemen.</p>
    <p>Had hij, kennende de omstandigheden, welke Thornton genoopt hadden aan te nemen een
     levensstandaard die hem geheel buiten zijn vroegeren kring plaatste, zich wellicht de omgeving
     toch anders voorgesteld?.... Zeker is het dat hetgeen hij zag een diepen indruk op hem maakte.
     Het was minder nog de eenvoud die hem trof, dan het enge, bekrompene van het geheel. Klein en
     laag was het vertrek even als de smalle gang, waar de kinderen speelden. Onwillekeurig
     vergelijkingen makend, stelde hij zich voor, hoeveel overwinningen hier op gewoonten en
     aangeboren behoeften waren bevochten, en met eerbiedige bewondering volgde hij de bewegingen
     der slanke gedistingeerde vrouw in de kleine ruimte, waar slechts een karpet den bruin
     geverfden vloer dekte en een paar rieten fauteuils, thans hemzelven en Martalis aangeboden, het
     eenig element van comfort vertegenwoordigden.</p>
    <p>In den eenen hoek bij het venster stond een groot geelhouten kantoorbureau, vlak daarover een
     klein, sierlijk ingelegd dames-schrijftafeltje, blijkbaar nog een reliquie uit hare
     meisjesjaren, met een aantal portretten en enkele artistieke bibelots, vreemd doende daar, en
     dientengevolge hem dadelijk in het oog vallend. Verder zag hij, behalve tafel en stoelen,
     overal planten en fraaie gerbes gras en gedroogde bloemen in vaasjes en mandjes, vriendelijke
     tonen werpend hier en daar en aanvullend elk kaal ongezellig plekje. Ook op den
     schoorsteenmantel, waarvan de leelijkheid gemaskeerd was door een gedrapeerden sarong, stonden
     vazen met versche veldbloemen.</p>
    <p>De vrouw des huizes had inmiddels op het bureau van haar echtgenoot snel eenige papieren
     opgeruimd en geordend. ‘Ik zit altijd hier te werken als Thornton er niet is,’ zeide zij tegen
     Martalis, ‘maar als hij thuis komt, moet hij na tuurlijk zijn eigen paperassen weer klaar
     vinden, en verhuis ik met mijn gedoé naar de tafel. Mijn eigen bureautje is veel te klein.’</p>
    <p>‘Mevrouw heeft een gedeelte der redactie van ons hoofdorgaan op zich genomen,’ expliqueerde
     Martalis, daar Barthold, hoewel er langzamerhand aan gewoon rakend met denkende en werkende
     vrouwen in contact te komen, toch altijd moeite had zijn verwondering te verbergen. ‘Zoodoende
     kan het blad, ook bij afwezigheid of overgroote drukte van den redacteur, geregeld blijven
     verschijnen.’</p>
    <p>‘Dat is te zeggen, ik help maar wat mede,’ viel Mevrouw in. - ‘Mijn taak is de buitenlandsche
     partijbladen te lezen en uittreksels te maken van wat naar mijn meening daarin belangrijks
     voorkomt. Maar mijn man heeft de leiding van het geheel, en moest eerst alles goedkeuren. Dat
     is te meer noodig,’ vervolgde zij glimlachend, ‘omdat wij soms geheel van meening verschillen
     aangaande het al of niet opnemen van enkele dingen. Ik voor mij ben altijd geneigd op de
     idealistische zijde van ons streven het meeste licht te laten vallen, terwijl volgens hem het
     agitatorische vóór alles op den voorgrond moet treden.’</p>
    <p>Op dit ogenblik werd de kamerdeur op een kier geopend, en kwam het kleine ongeveer
     drie-jarige meisje met een speelsch gezichtje naar binnen gluren, totdat een wenk van Mama haar
     weer deed verdwijnen.</p>
    <p>‘Mogen de kinderen niet even binnenkomen?’ vroeg Barthold, met een verlangenden blik naar de
     deur.</p>
    <p>‘Ja zeker, als zij u maar niet vervelen!’ was het antwoord. En de jonge moeder bekeek ‘den
     goedigen donkeren jongen’ - zooals zij hem dadelijk bij zichzelve gekarakteriseerd had - met
     vernieuwde belangstelling. ‘Nu met den zomer heb ik de gang maar tot kinderkamer gepromoveerd.
     Als ik wat inspannend werk heb, kunnen zij daar zoo heerlijk ravotten.’</p>
    <p>Zij maakte de deur open. ‘Elly en Rolf, kom eens hier!’</p>
    <p>Dadelijk hield het lawaai op. Binnen te mogen komen als er menschen waren, gold voor een waar
     feest, en in minder dan geen tijd zat dan ook Elly met haar poppengezichtje op Barthold's knie
     hem te vertellen van al haar schatten en van den tuin en van twee duifjes die 's morgens
     ‘geboren’ waren en van het konijntje van Rolf dat hij pas gekregen had en nu al mak werd, en
     zoo aardig was. Zulke groote ooren.... (hier wees zij de heele lengte van haar poezel armpje)
     die soms plat op zijn rug lagen, en een neusje dat altijd en altijd bewoog, en soms waschte hij
     zijn kopje net als een poes!’</p>
    <p>‘Ik houd ook zooveel van konijntjes....’ zei haar nieuwe vriend. ‘Zou ik het eens mogen
     zien?’</p>
    <p>Dadelijk liet Elly zich op den grond glijden en liep naar Mama, met een uiterst gewichtig
     geheimzinnig gezichtje haar iets toefluisterend.</p>
    <p>‘Ja zeker mag dat!’ zeide mama, lachend tegen haar bezoeker, die, zooals zij meende, alleen
     uit goedigheid zooveel notitie van de kinderen nam, want ook Rolf, hoewel eenzelviger van aard,
     was met hem aan het praten geraakt.</p>
    <p>Zoo toog het drietal naar ‘den tuin’, die niet meer dan een klein leelijk binnenplaatsje was,
     met een duiventil en een konijnenhokje en een miniatuur-perkje tusschen de steenen, waarin iets
     gezaaid scheen. En hier werd nu vol opgetogenheid alles vertoond. Het konijntje, een jong
     muisvaal diertje, kreeg het leeuwenaandeel van de bewondering, en de wijze waarop Elly's klein
     mollig handje het streelde met allerlei liefkoozende naampjes, waarbij zij vertelde hoe het den
     eersten dag erg bang was, maar nu heelemaal ‘tam’ was geworden, herinnerde hem aan zijn eigen
     kindersensaties. Vervolgens werd hem door den vijf-jarigen Rolf op peremtorischen toon gelast
     een laddertje op te klimmen om de jonge duifjes te zien. En Betje, het kindermeisje, werd er
     ook bij gehaald, om getuige te zijn van de bewondering over alles door hun nieuwen vriend aan
     den dag gelegd. Inmiddels liet deze zich door hen vertellen over alles wat zij aangaande de
     natuurlijke historie hunner lievelingen wisten, luisterend met stil genot naar hun kinderlijk
     gebabbel, dat hem de richting aan hun opvoeding gegeven zoo duidelijk openbaarde.</p>
    <p>Eindelijk kwamen de bloemen aan de beurt en vertelde Rolf, dat dit perkje zijn werk was, dat
     hij zelf met mama de aarde had omgespit en geharkt en het zaad er in gestrooid en dat als hij
     groot was, hij tuinman wilde worden.</p>
    <p>‘Ja,’ zeide Barthold, ‘tuinman dat is heerlijk, hè? Maar weet je wat ook wel prettig is....
     koetsier te zijn, en altijd te rijden, hard te rijden op een hoogen bok.’</p>
    <p>Rolf keek verrast. Daaraan had hij blijkbaar nog niet gedacht, maar het leek hem verrukkelijk
     toe. Hij stond een oogenblik met zichzelf te overleggen, of hij zijn lang gekoesterd
     tuinmansideaal er maar dadelijk aan geven zou, toen Elly riep, haar blonde krulletjes
     schuddend: ‘Ik wil geen koetsier worden!’</p>
    <p>Barthold verbeeldde zich een zekere nuffigheid in den toon van het aardige ding te
     hooren.</p>
    <p>‘Zoo, zou jij geen koetsier willen zijn?’ vroeg hij nieuwsgierig. ‘Waarom niet? Houd je niet
     van rijden?’</p>
    <p>‘Koetsiers hebben altijd een groote zweep om de paarden mee te slaan... en moesje zegt dat
     het pijn doet.’</p>
    <p>Hij nam het kind op zijn arm en kuste het.</p>
    <p>‘Ja, klein vrouwtje, moesje heeft groot gelijk, de zweep doet pijn, en wij willen nooit pijn
     doen, is 't wel? Weet je wat, wij zullen maar allemaal tuinman worden en de bloempjes helpen
     groeien....’</p>
    <p>Daar werd op eens hard aan de voordeur gescheld.</p>
    <p>‘Papa....’ riepen Elly en Rolf tegelijk, en Barthold moest het zich losworstelende kind zoo
     gauw mogelijk op den grond zetten, waarna er een wedloop plaats had, wie het eerst bij de deur
     zou zijn.</p>
    <p>Hij zelf bleef op het plaatsje toeven, luisterend met een glimlach naar het gejuich en gezoen
     in de gang, en ging toen naar binnen om voorgesteld te worden aan een man van omstreeks
     vijfendertig jaar, lang en bleek als Martalis, met iets vermoeids in de oogen. Geheel anders
     had Barthold zich den algemeen bekenden, door zijn tegenstanders zoo fel gehaten agitator
     gedacht. In zijn uiterlijk wezen lag niets wat den geestdriftigen, een gansche massa
     meesleependen redenaar deed vermoeden. Nadat de eerste begroetingen waren gewisseld en Martalis
     eenige teekenende incidenten van zijn tocht in het Noorden had opgerakeld, openbaarde zich
     echter Thornton's levendige enthousiaste aard, begonnen de vermoeide, in rust half gesloten
     oogen te tintelen. En nog sterker kwam dit uit toen hij, zelf aan het woord komend, beschreef
     de vergadering dien morgen in Amsterdam bijgewoond. Een der grootste vakvereenigingen aldaar,
     de diamantbewerkersbond, tellende ongeveer zevenduizend leden, had in Volksvlijt een
     reuzenmeeting belegd, om te beraadslagen over het al of niet verstrekken van een wekelijkschen
     geldelijken steun aan de slachtoffers eener werkstaking in het Zuiden des lands. De
     weerstandskas was niet rijk. De leden van den vakbond, zelven uitgeput door lange tijden van
     werkeloosheid en door den zwaren economischen strijd aanhoudend door hen gevoerd, konden niet
     dan met groote opofferingen hunne contributiën aan de kas afdragen. ‘En nu had je moeten zien,’
     ging de verteller voort, ‘den geest van naastenliefde en opoffering die deze gansche
     vergadering bezielde. De gloeiende rede van den voorzitter van den Bond riep het beste wat in
     hen was ten leven. Er bevonden zich daar arbeiders van alle gezindheden, belijdend
     verschillende godsdiensten, maar al die duizenden waren opgekomen voor een doel van zuivere
     menschenliefde, bijeengekomen om te beslissen of het offer, dat hun finantiëele krachten tot
     het uiterste zou beproeven, ter liefde van die hen onbekende, in de verre stad lijdende mannen
     en vrouwen en kinderen moest worden gekracht. En na het eindigen der rede was het verheffend te
     hooren die ééne unamieme, lang aangehouden kreet van instemming, te zien dien heerlijken élan
     bij het voorstel hun spaaarpenningen van maanden en maanden weg te schenken aan hen die nòg
     meer leden dan zijzelven,</p>
    <p>‘En te midden van die duizenden niet één enkele wanklank! In die uren zegevierde althans op
     één klein plekje van den aardbodem het heilige solidariteitsbeginsel, het zuiver
     rein-menschelijk voelen, zonder secte-ijver of partijzucht die religieuse aandrift, die naar
     mijn innige overtuiging meer en meer ons denken en gevoelen zal gaan beheerschen.</p>
    <p>‘De oogenblikken die ik dezen morgen heb doorleefd, zijn dan ook voor mij,’ besloot Thornton,
     ‘van meer beteekenis dan de grootste politieke triomf die wij hadden kunnen vieren. Zij
     teekenen meer dan alles den voortgang der beschaving, zij teekenen het zich in daden openbarend
     hooger menschelijk bewustzijn van de massa. Want onder al die werklieden zag ik weinigen wier
     oogen geheel droog bleven. De emotie opgewekt door die juichende, jubelende liefdekreet van
     duizenden doortrilde allen zonder onderscheid. ‘Herinner je je,’ vervolgde hij zich tot zijn
     vrouw wendend, ‘die schoonegedachte van Maeterlinck in zijn “Trésor des humbles”: “Niets kan
     twee zielen meer scheiden, die één oogenblik te zamen goed zijn geweest.” Laten wij hopen dat
     dit allen te zamen “goed zijn” nog bij velen zal nawerken.’</p>
    <p>Het was alsof de emotie door het gesprokene opgewekt ook hier nawerkte, althans in de eerste
     seconden sprak niemand een woord. De jonge vrouw stond op, schijnbaar om iets in de kamer te
     verschikken, en Barthold zag haar na met zijn peinzende, zwartdonkere oogen.</p>
    <p>‘Dus dan toch <hi rend="it">ook</hi> mooiheid in de beweging...,’ zeide hij, zich meer tot
     haar dan tot de anderen wendend.</p>
    <p>‘Het vele schoone komt niet aan de oppervlakte,’ zeide Thornton bitter, ‘ook doordien de
     bourgeois-bladen wel zorgen hun lezers naar de oogen te zien. Straattooneelen, opstootjes,
     rumoerige vergaderingen worden, wanneer deze plaats hebben, met felle kleuren geschilderd....
     een waar buitenkansje voor hen, om die verfoeielijke socialisten weer eens aan de kaak te
     stellen en de abonné's een alleraangenaamste gewaarwording te bezorgen! Maar het andere.... d¡t
     wordt zorgvuldig geignoreerd natuurlijk!’</p>
    <p>‘Welk een zwakheid geven dergelijke onware manoeuvres te kennen!’ merkte mevrouw Thornton
     aan. Toen ging zij naast Barthold zitten, en terwijl haar man en Martalis nog eenige zakelijke
     punten betreffende de plaats gehad hebbende vergadering bespraken, zeide zij ernstig:</p>
    <p>‘Ik hoop dat gij in de toekomst vóór alles oog zult hebben voor de schoone zijden van ons
     streven. Dat houdt er den moed in, vooral wanneer men nog jong is en zeer vatbaar voor
     indrukken.’</p>
    <p>Zij, de twee-en-dertig-jarige vrouw, gerijpt door de omstandigheden, door haar hoogen
     levensernst, voelde een zeker moederlijk overwicht tegenover dien jongen man, die reeds
     dadelijk hare sympathie had opgewekt, nog voordat zij hem persoonlijk kende. En naarmate hare
     belangstelling toenam, werd grooter haar verlangen hem eenigszins dieper te peilen, vooral met
     het oog op datgene, wat de beweging wellicht eenmaal van hem zou kunnen verwachten.</p>
    <p>‘Ja, ik schijn of ben zeer vatbaar voor indrukken,’ antwoordde Barthold. ‘Zelfs heb ik me
     verbeeld, dat één groote overmachtige indruk, op zekeren avond door een rede Van Martalis bij
     mij teweeggebracht, me in deze richting heeft geleid, ofschoon hij zelf altijd beweert, en ook
     Prof. Denners, dat de akker der menschelijke ziel tot op het juiste punt moet voorbereid wezen
     om het uitgestorte zaad te doen wortel schieten. Wat hiervan ook zij.... een sterke indruk
     heeft me dan toch de oogen geopend aangaande mijn eigen geestestoestand. Ik voelde me dien
     avond als iemand die eensklaps ontdekt het bestaan van een schoone ongekende wereld naast die
     waarin hij zelf leefde en zich nooit op zijn plaats voelde.’</p>
    <p>‘O! ik begrijp die gewaarwording zoo geheel!’ zeide mevrouw Thornton met warmte. ‘Toch is het
     met ons geheel anders gegaan. Wij zijn langzaam in ons nieuw voelen gegroeid. Gadeslaande de
     hopelooze ellende om ons heen, die door de bekende uitdrukking ‘arm Friesland’ maar al te goed
     geteekend wordt, ziende het vruchteloos geworstel en helaas ook het geknoei der verschillende
     burger democratische partijen om den maatschappelijken augias-stal te reinigen, telkens nieuwe
     gezichtspunten in ons opnemend en oude opvattingen verwerpend, waren wij ons volstrekt niet
     bewust, waar die altijd klimmende deernis en belangstelling ons zouden heenvoeren. Daarna
     onszelven eigenlijk nog niet willende bekennen onzen innerlijken heftigen opstand tegen het
     bestaande: ons echt revolutionnair voelen en willen, poogden wij eigenlijk te transigeeren met
     dat nieuwe besef in ons, meenende in volle oprechtheid, dat, door wat te geven en te nemen, wij
     zouden kunnen zweven tusschen twee lijnrecht tegenover elkaar staande werelden.... mijn man
     verbeeldde zich toen dat hij radicaal was! Vervolgens kwam er een periode waarin hij, werkelijk
     gebukt gaande onder het valsche en tweeslachtige van zijn positie, in verband met zijn
     denkwijze en den aard van zijn werkkring, niets liever wenschte dan alle banden met de oude
     wreede wereld te kunnen verbreken, maar zijn aspiraties intoomde ter wille van mij en de
     kinderen.... terwijl ik van mijn kant, vreezende zijn carrière te benadeelen en een te groot
     offer te vergen, mijn gedachten zorgvuldig verzweeg voor hem.... en dit duurde zoolang totdat
     eindelijk een toevallige omstandigheid ons aan elkander openbaarde! Dat is de tijd onzer
     heerlijkste droomen en illusiën geweest!’</p>
    <p>‘En heeft het gebrachte offer u nooit berouwd?’ vroeg Barthold, zijns ondanks weer
     vergelijkingen makend tusschen de van zooveel distinctie en geestelijke verfijning getuigende
     vrouw aan zijne zijde en de armelijke omgeving.</p>
    <p>Zij schrikte bijna, hem aanziende met een blik van teleurstelling, alsof die vraag hem
     plotseling in hare schatting deed dalen.</p>
    <p>‘Hoe <hi rend="it">kan</hi> men ooit berouw hebben over de eenige daad die ons vrede doet
     hebben met onszelven?’ vroeg zij eenigszins uit de hoogte. Toen, alsof zij dadelijk spijt had
     van die opwelling, liet zij er op volgen, vriendelijk als te voren: ‘Ik geloof dat men zoo iets
     pas begrijpen kan, als men weet <hi rend="it">wat</hi> het is uit de duisternis in het licht te
     zijn gekomen.’ Zij dacht even na.... ‘Ik zal trachten u uit te leggen het geluk, het bijna
     egoïstisch geluk van ons tegenwoordig bestaan. Gij zult wel eens gehoord hebben van de
     zaligheid van Christelijke orthodox-geloovigen, als zij na lang bidden wat zij noemen “de
     Genade” zijn deelachtig geworden? - Welnu, metterdaad te arbeiden en vooral te leven volgens
     zijn religie - want het evangelie der menschheid beschouw ik als een religie - moet eenigszins
     daarmede gelijkstaan. Het is als een weldadige rust na al de worstelingen en twijfelingen, na
     de pijnlijke vragen van vroeger: <hi rend="it">Waarom?</hi> en <hi rend="it">waarvoor?</hi> Ik
     vond het een marteling, te midden van onze eigen vaak overtollige weelde, mij voor den geest te
     roepen het duldeloos lijden van al de honderden en duizenden hongerigen en verkleumden, levend
     in holen en krotten, waar bijna geen daglicht kan doordringen; mij voor den geest te roepen,
     wanneer ik mijn lievelingen in hun warme bedjes legde, moeders die hun kinderen zien wegkwijnen
     door gebrek aan lucht en licht en gezond voedsel, vaders die in de bange wintermaanden te
     vergeefs naar werk zoeken. En nu.... al kunnen wij al die geestelijk en lichamelijk vermoorden
     in de maatschappij helaas evenmin helpen als te voren, toch <hi rend="it">is</hi> er troost
     gelegen in het denkbeeld, dat wij zelven van het door de samenleving geproduceerde thans alleen
     het hoog noodigë tot ons nemen, dat wij niet langer zoo groote voorrechten genieten en al onzen
     tijd, al onze krachten wijden aan ons levensdoel.’</p>
    <p>‘Ja, ik heb nog veel te leeren.... daarvan is niemand meer overtuigd dan ik!’ zeide Barthold,
     en zijn oogen drukten onbewust zijn eerbied en bewondering uit. Zij zag dit en toen zij weder
     sprak, lag er een zweem van ongeduld in haar toon.</p>
    <p>‘Gij zult nu wel begrijpen, waarom zij die meenen ons een buitengewone waardeering schuldig
     te zijn, ons eenvoudig niet begrijpen, niets beseffen van onzen levensrijkdom naast de armoede
     van weelde- en genotzoekers, die dan ook meest allen levensmoede en moreel ziek zijn. Men kan
     even goed bewonderen iemand, die liever gelukkig is dan ongelukkig, die spijs en drank verkiest
     boven hongeren en dorsten, of schoonheid boven leelijkheid!’</p>
    <p>‘En wie het schoone zelve belichaamt, begrijpt niet de moeite die anderen hebben het wezen
     der schoonheid te bemachtigen....’ dacht Barthold, maar hij sprak die gedachte niet uit, en
     voelde zelfs een soort van schaamte hoog te stellen wat voor haar niets beteekende.</p>
    <p>‘En uw kinderen?....’ vroeg hij na eenige oogenblikken. Nu gleed een smartelijke trek over
     haar gelaat.</p>
    <p>‘Mijn kinderen....’ herhaalde zij weemoedig. ‘Ja, in dat opzicht ben ik nog altijd zoekende.
     Moet ik hen opvoeden in den geest der oude maatschappij, opdat zij tegen hare ruwe stormvlagen
     bestand zullen zijn, of volgens ons eigen evangelie?’</p>
    <p>Zij staarde eenige oogenblikken peinzend voor zich uit.</p>
    <p>‘En wat zoo moeielijk is.... ik sta tegenover die taak, om zoo te zeggen, alléén, want
     Thornton, anders mijn vraagbaak en leidsman in alles, is geheel door zijn politieken arbeid in
     beslag genomen en beweert geen opvoedkundige gaven te bezitten. Wel hebben wij beiden in groote
     trekken de te volgen richting voor oogen, maar ik kom den geheeleh dag voor de moeielijkste
     dilemma's te staan. Om u maar één voorbeeld te noemen: Elly en Rolf hebben beiden schier van
     hun eerste levensjaar af, wat bij kinderen dikwijls voorkomt, een onoverwinnelijken afkeer van
     vleesch aan den dag gelegd, en wij zijn hen daarin niet tegengegaan. Wij kunnen ons geen
     overtuigde vegetariërs noemen, maar ik wil wel bekennen, dat voor mijn man en mij zeer veel
     bekoorlijks had het denkbeeld, niet langer levende schepselen voor ons te doen slachten. Wij
     zijn dus langzamerhand door de kinderen aan het vegetarisch dieet gewoon geraakt en bevinden
     ons er goed bij. Maar wat gebeurt nu? - Bij een buurmeisje te spelen gevraagd, komt Elly
     toevallig in de keuken en ziet dat er een pan te vuur staat, waarin een kip wordt gekookt of
     gebraden.</p>
    <p>‘Het kind was buiten zichzelf. Haar schrik kan vergeleken worden bij onze afschuw, indien wij
     bijvoorbeeld een kindje in een kookpan vonden. Bitter huilende kwam zij thuis. Ik, die haar
     geleerd had alle dieren als voelende wezens te beschouwen en te behandelen, had nu de grootste
     moeite haar aan het verstand te brengen, dat andere menschen dieren eenvoudig doodmaken om ze
     op te eten. En toen zij mij vroeg of een konijntje of een duif ook wel eens doodgemaakt en
     opgegeten werd, en ik helaas “ja” moest zeggen, wist ik haast geen raad met haar. En de vragen
     die zij mij later deed!.... een waar kruisverhoor, waaruit ik me bijna niet redden kon zonder
     of onwaar te zijn, of alles wat ik haar geleerd had aangaande goedheid en zachtheid en
     medelijden in duigen te werpen. En zóó gaat het den geheelen dag door; en nu is zij nog geen
     vier jaar! En nu vraag ik me steeds af: moet ik die ontluikende kinderzieltjes leeren denken en
     gevoelen volgens onze levensbeschouwing, of moet ik hen harden tegen alles wat hen eenmaal zal
     wachten, afstompen de fijne voelhorens van hun bestaan, zooals dit in onze eigen jeugd geschied
     is, zij het ook zonder boos opzet en uit louter gewoonte? Want ik herinner me nog zeer goed uit
     mijn eigen kinderjaren, hoe ik langzamerhand en systematisch geleerd heb me te schamen over
     opwellingen van medelijden met menschen en dieren. Zoo sta ik dus voor een probleem, welks
     oplossing ik nog niet heb gevonden.’</p>
    <p>‘En toch geloof ik, Mevrouw, dat u, zonder het misschien zelve te weten, reeds voor uw
     kinderen hebt gekozen. Ik geloof dat u hen liever wilt zien ondergaan dan zegevieren in een
     maatschappij als de onze. Christus werd immers gekruisigd! Het goddelijke in den mensch,’ las
     ik dezer dagen in het werk van een denker, ‘wordt door alle eeuwen heen gekruisigd.’ Wij moeten
     bijna hopen dat de gekruisigden velen zullen zijn.’</p>
    <p>Het binnenkomen der kinderen brak plotseling het gesprek af, en weer hield Barthold zich
     geruimen tijd met hen bezig, totdat Martalis bij hem kwam.</p>
    <p>‘Onze gastheer noodigt ons uit bij hem te blijven middagmalen, Meryan. Willen we maar eens
     heel indiscreet zijn en de invitatie aannemen?’</p>
    <p>‘Dat vind ik prettig!’ viel de jonge vrouw aanstonds bij. ‘U mag natuurlijk niet “neen”
     zeggen. Straks zijn wij bovendien nog een onzer vrienden wachtende, zoodat u mij in mijn
     hoedanigheid van huisvrouw volstrekt niet in verlegenheid brengt.’</p>
    <p>‘Wien wacht je nog?’ vroeg Martalis, toen zij met de kinderen de kamer verliet.</p>
    <p>‘Den secretaris van het Partijbestuur, dat vandaag hier in de stad heeft vergaderd....
     Zaamstra, je kent hem wel?’</p>
    <p>‘Ja zeker, ik meen hem zelfs te hebben gezien op de beruchte vergadering te Schoterveem. Hoe
     staat het met de afdeeling daar bij hem?’</p>
    <p>‘Slecht. Zij zijn nog niet wakker te krijgen, naar het schijnt. Zij hebben daar nog werkdagen
     van zestien uur met de jeneverflesch als eenige toevlucht natuurlijk. Hoe bij die arme wezens
     nog iets menschelijks op te wekken. Zij zien den patroon naar de oogen, als hij hun maar de
     vrijheid geeft zooveel borrels te drinken als zij willen, en voor geen laagheid deinzen zij
     terug om elkaar te onderkruipen. Heb je gelezen onlangs dat artikel van een Belgisch medicus,
     dr. Felix, over het verband dat er bestaat tusschen overmatigen arbeidsduur, slechte voeding en
     drankmisbruik? Op streng wetenschappelijke gronden baseert hij zijn betoog, aantoonend hoe door
     lichamelijke uitputting langzamerhand bij arbeiders de drankprikkel zich ontwikkelt?’</p>
    <p>Martalis haalde de schouders op.</p>
    <p>‘Ja, het schijnt dat er nog altijd boekdeelen vol geschreven moeten worden, om te bewijzen
     dat tweemaal twee vier is! Het is ook zoo'n drommels vervelende logica voor de meesten. Het
     past veel beter in het kader van den bourgeois satisfait eerst den arbeider systematisch te
     laten uitmergelen, eerst hem moreel en physiek ten ondergang te doemen, en dan het hoofd te
     schudden over die verderfelijke drankzucht bij “het volk” en matigheidsgenootschappen en
     onthoudings-congressen te organiseeren.... terwijl aan de andere zijde de regeering geen raad
     zou weten als de resultaten dier genootschappen en bonden en congressen zich deden gevoelen
     door een ledig in de schatkist!’</p>
   </div>
   <div type="chapter">
    <head><hi rend="it">[XXXIV]</hi></head>
    <p>‘Daar heb je Zaamstra!’ zeide Martalis, toen een schaduw voorbij het venster streek, en
     dadelijk stond Thornton op om de voordeur voor hem te openen.</p>
    <p>Kort daarop klonken langzame slepende voetstappen in de gang, en tot Barthold's verbazing zag
     hij binnentreden een figuur, waarin hij aanstonds herkende den ouden werkman, met wien hij op
     de vergadering te Schoterveem een paar woorden had gewisseld.... den bejaarden, bijna in tweeën
     gebogen smid, die hem Baltian Rustin had aangewezen.</p>
    <p>Martalis drukte hem hartelijk de hand.</p>
    <p>‘Zaamstra.... Meryan....’ stelde Thornton voor, en voordat Barthold het wist, had ook hij
     zijn hand uitgestoken en rustten de harde, knoestige, vereelte vingers een oogenblik in de
     zijne.</p>
    <p>De oude man, thans schoon gewasschen en in een heldere blauwe kiel gestoken, zag zijn
     verwondering en keek hem aan met een lachje om de saamgetrokken als verschrompelde lippen.</p>
    <p>‘U heeft het niet getroffen op een uwer eerste vergaderingen,’ zeide hij. ‘Ik had u en
     Martalis samen zien binnenkomen, en hield u in het oog. Maar uw toespraak heeft me plezier
     gedaan en enkele mijner vrienden ook.’</p>
    <p>Bij deze woorden knikte hij hem vriendelijk goedkeurend toe, en Barthold, staande tegenover
     dien werkman, kreeg op eens het gevoel een jeugdig scholier te zijn die een prijsje
     ontvangt.</p>
    <p>‘Hij heeft voor ons blad dat flinke verslag gemaakt van dien avond!’ zeide Thornton. ‘Hij is
     een onzer veteranen, niet waar, Zaamstra?....’ en hij schoofde gemakkelijkste stoel die de
     kamer opleverde voor hem aan.</p>
    <p>‘Ik heb ten minste heel wat meegemaakt,’ zeide de oude man met zijn heesche aamborstige stem,
     ‘en een herrie als te Schoterveen is niets nieuws voor me. Die onzalige personenstrijd in onze
     beweging, die het doel verwaarloost voor de middelen, schijnt helaas nog dagelijks feller te
     worden.’</p>
    <p>‘Heb je Rustin nog gesproken dien avond?’ vroeg Martalis, toen zij allen gezeten waren.</p>
    <p>Zaamstra schudde van neen met een zekere treurigheid. Nu zijn gelaat, omlijst door een
     grijzen stoppeligen baard, van de rook en de roetlaag was gezuiverd, scheen het nog ouder en
     gerimpelder en magerder. De oogen staarden waterig en dof als de doode vensters van een
     uitgebrand huis; toch scheen er nu en dan iets op te leven in het oude gebogen lichaam.</p>
    <p>‘Neen.... Rustin gaat mij uit den weg. Hij noemt mij een renegaat.... is vreeselijk tegen mij
     verbitterd, ik weet het.... en toch ik kòn niet anders!’</p>
    <p>‘Hij en Rustin hebben in vroegere jaren altijd te zamen gewerkt en gestreden,’ zeide Thornton
     ophelderend tegen Barthold, die zwijgend zat toe te zien en te luisteren. ‘Toen hij echter de
     politieke actie ging aanranden, heeft Zaamstra zich bij onze fractie gevoegd.’</p>
    <p>‘Ja, dat heb ik gedaan, hoeveel het me ook kostte den man, die jaren lang mijn eenige vriend
     is geweest, zóó iets te moeten aandoen. Ik die hem zoo door en door ken, wist wat het voor hem
     was.... en hij is altijd zoo trouw zoo goed voor mij geweest.’</p>
    <p>Zijn stem beefde.</p>
    <p>‘Maar naderhand is hij slecht tegen je geworden, Zaamstra,’ kwam Thornton tusschenbeide, en
     zijn toon verried al zijn animositeit tegen den politieken vijand, die door zijn
     verdachtmakingen en insinuaties zijn taak zoo wanhopig moeielijk maakte.</p>
    <p>‘Of hij vindt <hi rend="it">mij</hi> slecht geworden, slecht en ondankbaar!’ klonk het
     antwoord. ‘Het <hi rend="it">is</hi> zoo moeielijk te gelooven aan de eerlijkheid van een
     afvallige.’</p>
    <p>‘Hij zelf is de afvallige!’ viel Thornton heftig in, ‘hij die zich eerst zelf als
     afgevaardigde liet kiezen en toen, alléén uit verbittering, omdat hij niet weer herkozen werd,
     zijn beginselen verloochende!’</p>
    <p>‘Niet omdat hij niet weer herkozen werd, maar omdat hij het hopelooze van het parlementair
     optreden al lang inzag!’ zeide Zaamstra met zooveel klem en nadruk, dat hij, zooal niet de twee
     hoofdleiders der parlementaire fractie, dan toch één zijner hoorders overtuigde. ‘Ik ken Rustin
     te lang en te goed, om niet te weten wat hij van 88 tot 91 in zijn schild voerde. Hij zou nooit
     uit zichzelven zijn aigetreden, omdat hij eenmaal in 't schuitje zat, en voor de buitenwereld
     die hem scherp gadesloeg en terwille van zijn kiezers, wel <hi rend="it">moest</hi> volhouden.
     Maar het politieke vuur was bij hem uitgedoofd, en een goed politicus kon hij ook, met zijn
     temperament, niet wezen; en dus toen hij aan wal werd gezet, voelde hij zich vrij zijn eigen
     weg te gaan. Hij heeft een veel te revolutionnairen aard om langzaam af te bedelen, aan een
     staatslichaam dat hij veracht, een enkel wetje nu en dan, dat ons proletariers misschien na
     jaren aan een korstje brood kan helpen!’</p>
    <p>‘Waar ter wereld haalt die man de gave vandaan zich zóó uit te drukken?’ dacht Barthold, die
     hem maar steeds zat aan te staren. ‘En toch is u voor de politieke actie?....’ zeide hij
     hardop, ‘al schijnt u er weinig van te verwachten?’</p>
    <p>‘Ja, ik ben er voor,’ klonk het antwoord, en het gebogen hoofd trachtte zich zooveel mogelijk
     op te richten, en de heesche oude stem werd krachtiger, nu het er op aankwam zijn overtuiging
     te zeggen. ‘Ik ben er voor, niet omdat ik geloof dat, als het meer uitgebreid kiesrecht er
     eenmaal door zal zijn, een waarachtig eerlijk socialist in de Kamer veel zal kunnen uitrichten,
     maar omdat er onder ons arbeiders belangstelling moet komen voor alles wat het publieke leven
     raakt. Dáárdoor zullen wij vooruitgaan. Het propaganda-werk van Rustin en de zijnen kan nooit
     bereiken de groote massa van ons, die door dominé's en pastoors opzettelijk dom worden gehouden
     en in de kroegen hun troost zoeken. Men maakt dien armen onwetenden kerels wijs, dat socialisme
     een werk der duivels is, en hun meetings blijven zij uit de verte met een soort van afgrijzen
     aanschouwen. Maar het verkiezingswerk, al het vergaderen en agiteeren daarvoor - dat den
     stempel draagt van volkomen wettig en geoorloofd te zijn -, dat moet hen wakker maken, daar
     moeten zij eindelijk wel aan meedoen, of zij willen of niet. Er gaat een opvoedende kracht uit
     van het besef, dat men eindelijk ook iets te zeggen krijgt in de maatschappij waarvoor men zich
     dood werkt, dat men ten minste een paar zelf gekozen mannen kan zenden naar de Kamer.... naar
     een lichaam dat “Volksvertegenwoordiging” heet. De arbeiders moeten zich zoo'n beetje kunnen
     wijs maken, dat zij mede regeeren, al is er ook niets van aan.... want alleen <hi rend="it">het
      geld</hi> regeert op het Binnenhof, waar kapitalisten en aandeelhouders van Biliton- en
     suiker- en andere maatschappijen, de buit onderling verdeelen. Maar de gedachte mede te
     handelen en iets te beteekenen, werkt al ontwikkelend. Zoodoende worden wij ten minste willende
     menschen, in plaats van geduldige afgebeulde dieren zooals thans.’</p>
    <p>‘Juist, Zaamstra, dat is je overtuiging geweest van den beginne af aan!’ viel Martalis in,
     ‘een overtuiging die eenigszins afwijkt van de onze, omdat wij wel degelijk meenen in het
     parlement de geldwolven te kunnen muilbanden. Jij bent dus tegenover Rustin gebleven wie je was
     en....’ besloot hij op den koel-satirieken toon hem eigen, ‘men kan toch niet van je vergen dat
     je een windvaan bij elken draai volgt!’</p>
    <p>De grijze werkman zeide eerst niets, waar zag zijn jongen, vurigen partijgenoot aan, en in de
     doffe moede oogen fonkelde iets als een wegstervend zielevlammetje, nog even opflikkerend
     achter den grauwen mist des ouderdoms. Toen schudde hij het hoofd, als vergoelijkend hun
     jeugdig absolutisme.</p>
    <p>‘Nu zijt gij even onrechtvaardig tegenover Rustin als hij het tegenover u beiden is, wanneer
     hij insinueert dat gij naar een kamerzetel zult gaan hengelen niet voor ons, ongelukkigen, maar
     eenvoudig uit eigenbelang, om de aangename en schitterende positie van parlementslid te
     bemachtigen. Dat is en blijft een zaak tusschen uw geweten en u, die nooit iemand zal kunnen
     uitmaken; en zoo ook is de overtuiging door <hi rend="it">hem</hi> beleden, een zaak tusschen
     hem en zijn geweten. Maar indien gij u bewust zijt zelven eerlijk en loyaal te zijn, verdenkt
     dan een man als Rustin ook niet van een laagheid! Hij is zoo goed, zoo groot geweest, heeft
     zóóveel voor ons gedaan, had gehoopt zoo oneindig veel meer te <hi rend="it">kunnen</hi> doen,
     dat vooral! Ofschoon ik beken hem niet altijd te begrijpen, ik blijf maar steeds zeggen.... er
     kan zooveel in een mensch omgaan.... laten wij dus niet oordeelen, als wij niet alles
     weten.’</p>
    <p>Barthold zat sprakeloos te luisteren. Hij dacht aan Schoterveem, aan die woeste, rumoerige
     vergadering, waar de felle botsing der hartstochten hem gerevolteerd had, waar hij had
     geoordeeld en veroordeeld met scherpte, zonder iets te weten of te kennen van al die hem
     vreemde menschen, die individueel wellicht dezen man nabij kwamen. Want voor het eerst van zijn
     leven stond hij nu tegenover een der armste daglooners als mensch tegenover mensch, bevond hij
     zich op een voet van gelijkheid met een dier millioenen arbeids-werktuigen, die alleen schenen
     geschapen om hem, Barthold Meryan en dezulken als hem, het verblijf op de wereld aangenaam te
     maken. En die arme daglooner, die zeker nooit van een mevr. de Staël gehoord had, sprak een
     woord dat alle levenswijsheid resumeerde - een woord, dat tevens samenvatte al zijn eigen
     laatste perplexiteiten aangaande de ondoorgrondelijke raadselen van het enigma: <hi rend="it"
      >Mensch</hi>.</p>
    <p>In dit armzalig menschenwrak huisde dus een individualiteit, dacht hij bij zichzelven, en de
     bezitter van die individualiteit had van het leven, het volle mooie rijke leven, nooit iets
     anders gezien dan een gloeiende smidse en het aanbeeld waarop de trillende spieren werden
     gegeeseld, veertien en zestien uren daags, had in zijn leven geen andere rust en ontspanning
     gekend dan de rust van het vermoeide dier in een of ander onmogelijk krot, waar hij na
     volbrachte dagtaak half versuft zijn leden kon uitstrekken. Want dat zóó zijn bestaan was
     geweest, scheen elke groeve, elke rimpel, elk litteeken, elke vertrokken spier, elke beweging
     van het stramme, afgetobde lichaam hem toe te schreeuwen.</p>
    <p>Hij wendde zich plotseling tot den ouden man, en vroeg met al den eerbied dien de majesteit
     van het ongeluk iemand kan afdwingen:</p>
    <p>‘Mag ik u eenige vragen doen?’</p>
    <p>Zaamstra kon zich in den toon, in de houding van den jongen man niet vergissen. De doffe
     oogen, waterig tusschen de ontstoken oogleden, zagen hem strak aan.</p>
    <p>‘Zooveel gij wilt,’ klonk het antwoord.</p>
    <p>‘Hoe oud zijt gij?’</p>
    <p>‘Acht-en-veertig jaar.’</p>
    <p>Barthold maakte onwillekeurig een beweging. ‘Dus zes jaren jonger dan zijn vader, die nog een
     man was in de volle kracht de levens! Hij zeide evenwel niets.</p>
    <p>‘En hoe lang is door elkaar uw werktijd geweest?’ vroeg hij weder.</p>
    <p>‘Nooit minder dan veertien uur. Ik heb jaren lang in Leeuwarden bij een patroon gewerkt, en
     daar werkten wij knechts in drukke tijden altijd zestien uur.’</p>
    <p>‘Heeft u armoe geleden?’</p>
    <p>‘Als u hongerlijden bedoelt.... neen. In tijden van ziekte werden wij meestal geholpen.
     Aardappelen hadden wij altijd in huis.’</p>
    <p>‘Dus als u werk hadt, verdiende u genoeg voor uw gezin?’</p>
    <p>‘Ja, want wij zijn met ons tweeën, ik heb geen kinderen. Met zes gulden in de week kon ik
     juist even rondkomen.’</p>
    <p>‘Dus u heeft onder betere voorwaarden geleefd dan andere arbeiders in uw vak?’</p>
    <p>‘Dan andere smidsknechts bedoelt u?.... Ja zeker. Kameraden van mij, die kinderen hadden,
     waren er heel wat erger aan toe. Daarbij ben ik altijd van jongs af geheelonthouder geweest....
     en later, bij een zware langdurige ziekte, eerst van mijn vrouw en later van mijzelf, heeft
     Rustin mij geholpen zooals.... ja zooals men een vriend in den nood helpt.’</p>
    <p>‘En heeft u nog tijd kunnen vinden om te lezen en te studeeren?’</p>
    <p>Hij knikte verheugd.</p>
    <p>‘Ja, goddank! Ook dàt heb ik aan Rustin te danken. Hij zond me van alles.... en 's avonds
     laat en 's Zondags, hoe moe ik ook was, zat ik geducht te ploeteren. Zoo ben ik er
     langzamerhand toe gekomen zelf in het openbaar en op vergaderingen te gaan spreken. Ik vertelde
     daar eenvoudig wat ik gelezen had, om de jongeren, die nog niet versuft waren, ook aan het
     lezen te krijgen. Maar de laatste jaren kan ik dat niet meer. Na mijn laatste ziekte ben ik
     blijven hoesten en bloed opgeven.... de karkas is bijna versleten. Mijn secretaris-werk en het
     maken van verslagen, als er een belangrijke vergadering is, valt me al moeielijk genoeg. En
     och.... sedert ik me van Rustin heb afgescheiden, is me ook de lust vergaan in het openbaar te
     spreken. Ik bepaal me nu maar tot bestuurswerk, en tracht in mijn naaste omgeving mijn
     mede-slaven te prikkelen tot verzet.’</p>
    <p>Barthold vroeg niets meer, sprak geruimen tijd geen woord, en Zaamstra, ongeveer radend wat
     er in hem omging, hernam plotseling:</p>
    <p>‘Gij zult u wel niet verbeelden, niet waar, meneer Meryan, dat het lot van een smidsknecht in
     Nederland het ergste weergeeft, wat er onder arbeiderstoestanden bestaat?’ Zijn toon klonk
     thans bitter, en hij lachte met scherp sarcasme. ‘Als gij een enquête wilt instellen, vraag dan
     eens naar de toestanden in de glasblazerijen en alkali-fabrieken en loodwitfabrieken, naar het
     bestaan en de loonen van spijkermakers en kettingmakers en wolkaarders, naar het bestaan van
     vrouwen, die in Engeland veertien uren per dag kettingschakels maken voor zes shilling in de
     week, van vrouwen, die, slavinnen van het zweetsysteem, èn bij ons te lande, èn elders, tachtig
     cents naaigeld krijgen voor een dozijn hemden en twaalf cents voor twaalf boezelaars. Bij al
     die ongelukkigen vergeleken, zijn wij smeden de rijkaards, de vetgemesten onder de
     arbeiders!’</p>
    <p>‘Ik kom u uit naam van mijn vrouw vragen aan tafel te verschijnen!’ kwam Thornton thans
     zeggen. Hij was de laatste oogenblikken de kamer uitgegaan, terwijl Martalis zwijgend het
     gesprokene had aangehoord.</p>
    <p>Aan dit verzoek werd dadelijk gevolg gegeven, en weldra zat Barthold met de anderen, in een
     klein achterkamertje, om een groote eenvoudig gedekte tafel. Het kindermeisje zat mede aan, en
     nadat, als eerst vegetarisch gerecht, gortensoep was genuttigd, hielp Mevrouw Thornton zelve
     het meisje de verdere gerechten: aardappelen, groenten en rijst opdragen. Zaamstra zat tusschen
     gastheer en gastvrouw, en Barthold, die dit middagmaal onder deze omstandigheden als iets
     zeldzaam belangwekkends in zijn leven beschouwde, en tegen zijn gewoonte in op alles acht
     sloeg, bewonderde de tact en de kieschheid waarmede beiden zoo ongemerkt mogelijk Zaamstra's
     tallooze zonden tegen de tafel-etikette wisten te verbloemen. De oude man was zoo scheef en
     gecourbatureerd, dat hij zelfs de grootste moeite had tusschen de anderen in te zitten, maar de
     wijze waarop hij, met zijn elleboog op tafel geleund, o.a. het eten met een langen vork als uit
     een diepen vaas oppikte, kon hem geen glimlach ontlokken.</p>
    <p>Hij had alleen oog voor den verborgen tragischen achtergrond van wat hij bijwoonde. Het
     geheele wezen van dien achtenveertigjarigen grijsaard belichaamde voor hem den ondergang,
     physiek en moreel, van millioenen menschelijke schepselen op aarde.... en dat alles in naam van
     het Individualisme! Hij die daar zat lichamelijk verwoest, was geweest te krachtig van geest om
     moreel onder te gaan. Maar juist die kracht, die fijnere bewerktuiging van ziel die hem staande
     hield, had immers alleen kunnen verscherpen zijn lijden! - En diezelfde afgeleefde zieke man,
     vertoevend met den geest in ruimer gedachtensfeer, zou morgen, met de oude gegeeselde spieren
     en de bevende leden en de half verblinde oogen, weer staan voor het aanbeeld in de gloeiende
     hitte.... tot aan den dag, klaarblijkelijk niet ver meer, waarop hij zou neerzijgen als een
     afgebeuld trekdier, dat neerzijgt onder de laatste zweepslagen van zijn meester.</p>
    <p>En hij, Meryan, de gunsteling van het lot, bevoorrecht onder allen, ziende en gevoelende dit
     alles in volle wreede afschuw, beseffende zijn volslagen onmacht als enkeling, begon op eenmaal
     te begrijpen de waarheid van wat Mevrouw Thornton daareven had gezegd.... de moreele rust, den
     zielerijkdom van den mensch, die zich bewust is, te midden van zooveel maatschappelijke
     zedeloosheid, zich een eigen wereld te scheppen, slechts het hoog noodige van het geproduceerde
     tot zich te nemen en geheel te leven voor zijn godsdienst: Liefde tot allen!</p>
    <p>Hij zag naar de anderen, naar Thornton, naar Martalis, naar het edel sympathiek gelaat van de
     gastvrouw, zoekend naar een weerspiegeling van de zoo pijnlijke sensaties welke een man als
     Zaamstra bij hem opwekte, maar hij vond die niet. Tevredenheid en opgewektheid straalden hem
     van die zijde tegen. Zelfs Martalis scheen in deze omgeving geheel te ontdooien, gaf zich thans
     zonder eenig voorbehoud, was opgewekter en spraakzamer dan Barthold hem nog ooit gekend
     had.</p>
    <p>Toen hij 's avonds met hem in den trein zat, om naar Delft terug te keeren, en Martalis nog
     over zijn vrienden Thornton sprak, kon hij zich niet weerhouden enkele zijner gedachten onder
     woorden te brengen.</p>
    <p>‘Die figuur van Zaamstra staat me nog aanhoudend voor den geest, minder nog als individu dan
     als type uit duizenden. Gij, die dezulken wel bij honderdtallen zult hebben leeren kennen, zult
     waarschijnlijk dat hatelijke - ik zou haast zeggen dat crispeerende gevoel niet meer zoo hebben
     als ik?’</p>
    <p>‘Neen, tegenwoordig niet meer. Het individueele treedt voor ons meer op den achtergrond,
     zooals dat bij een hospitaal-geneesheer ook zoo vaak het geval is. En ik schrijf dit niet
     uitsluitend toe aan de verstomping der gewoonte - hoewel dit er zeker bijkomt - maar ook aan de
     omstandigheid dat wij de vaste convictie hebben niet meer te <hi rend="it">kunnen</hi> doen dan
     thans. Wij leven zelven ongeveer als arbeiders, weten eigenlijk niet hoe het geheele jaar door
     rond te komen.... Thornton heeft om zoo te zeggen gebrek geleden voordat het hoofdorgaan er <hi
      rend="it">in</hi> was; en ik die niets van mijn vader wil aannemen, sedert ik van de beurs ben
     gedrongen en het bankiersvak heb vaarwel gezegd, zit ook soms geweldig in het nauw. Het besef
     van eigen armoede geeft ons, geloof ik, de moreele kalmte die wij noodig hebben voor onzen
     verderen arbeid.’</p>
    <p>‘Ja, zichzelf geven.... geheel en al, dàt alleen kan rust brengen!’ dacht Barthold, terwijl
     de vage vormlooze nachtschaduwen pijlsnel voorbij de treinvensters trokken en hij mijmerend
     naar buiten staarde in de zwarte duisternis, waar enkele verstrooide lichtjes in de dorpen en
     gehuchten hem troostvol schenen toe te wenken.</p>
    <p>Toen zij te Delft aankwamen, en het oogenblik daar was om, na hun veertiendaagsch
     onafgebroken samenzijn, elkander vaarwel te zeggen, drukte Barthold de hand van zijn reisgenoot
     met warmte.</p>
    <p>‘Dank voor alles. Ik heb veel geleerd in de laatste dagen en zal dezen zomer veel hebben om
     over na te denken.’</p>
    <p>‘En na te voelen vooral,’ zei de ander glimlachend, terwijl hij met niet minder warmte den
     handdruk beantwoordde.</p>
    <p>‘Ja, dat misschien in de eerste plaats. Ik had niet gaarne één der opgedane indrukken willen
     missen, het minst nog die van vandaag. Adieu, tot wederziens!’</p>
   </div>
   <div type="chapter">
    <head><hi rend="it">[XXXV]</hi></head>
    <p>Denk je dus werkelijk, Bart, over twee jaar klaar te zullen zijn?’ vroeg Carla.</p>
    <p>‘Ja, stellig en zeker. Je weet, het eerste jaar heb ik erg geluierd. Ik had geen doel en geen
     levenslust.... ik was soms zoo zonderling, zoo oproerig.... dat zal ik je later wel eens
     allemaal vertellen! Ik moest studeeren, nu ja, maar een jaar korter of langer te Delft kwam er,
     vond ik, niet op aan.... totdat eensklaps een goede genius me jou gaf, lieveling! Toen wist ik
     voor wie ik te werken zou hebben en besloot ik mijn schade in te halen, zoodat ik nu mijn twee
     eerste examens heb kunnen doen. Daarom ook kwam ik dezen winter zoo zelden thuis.... je bent
     daar soms boos over geweest, weet je wel?’</p>
    <p>Barthold was den vorigen avond op Rustoord aangekomen en liep met Carla een der meest
     afgelegen laantjes van het buiten op en neer. Hij hield den arm om haar heen geslagen, en zij,
     lief en aanhalig, had het hoofd tegen zijn schouder gevlijd.</p>
    <p>‘Wat ben je toch een gekke jongen!’ zei ze lachend.</p>
    <p>‘Waarom?’ vroeg hij verwonderd. ‘Begrijp je dan niet hoe ik verlang naar den dag waarop je
     heelemaal van mij zult zijn?’</p>
    <p>‘Dat bedoel ik niet. Het is om dat werken.... waarvan je spreekt alsof je een arme daglooner
     bent!’</p>
    <p>Zij lachte weder met haar heldere zilveren stem, en met een bloemtakje dat zij in de hand
     hield, gaf zij hem speelsche tikjes tegen zijn gezicht. ‘Je bent altijd zoo amusanternstig in
     alles.’</p>
    <p>Hij lachte mede en stond stil, grijpend het mooie plagende handje, het kussend met een soort
     van gulzige omstuimigheid, en dan weer bewonderend en dan weer kussend, terwijl het daar lag,
     zoo onwezenlijk klein en teer en kinderlijk, in zijn groote stevige jongenshand.</p>
    <p>‘Zou er wel in ons heele land zoo'n tweede vrouwehandje te vinden zijn?’ vroeg hij, ‘ik
     geloof het niet.’</p>
    <p>Zij lachte weer helder op en zag hem aan met hare bruine oogen vol gouden tintelingen, het
     kleine roode mondje zoo vlak bij hem, en hij boog zich tot haar in de zaligheid zijner liefde,
     vergetend hemel en aarde, totdat zij zich loswikkelde.</p>
    <p>‘Neen maar, foei, is dat mijn kapsel in de war brengen! De haarnaalden vallen er uit.... zie
     eens!’</p>
    <p>Zij haalde een zakspiegeltje te voorschijn.</p>
    <p>‘Daar! vasthouden.... net zoolang als ik het goedvind. Een uitstekende pénitence voor je!
     Neen, niet zoo.... hooger.... en nu een beetje achterover! En nu doodstil staan, anders kan ik
     niet zien. Ja, zoo is het goed.’</p>
    <p>Hij bleef geduldig staan, onbewegelijk, terwijl vlak bij hem de met juweelen versierde
     handjes tusschen de roodgouden golvingen van het haar woelden, met aardige vlugge
     poesjesachtige bewegingen, die hij genotvol vond van zoo heel dichtbij gade te slaan. En
     tegelijk dwaalden zijn oogen af naar de fijne krullende nekhaartjes en het poezele halsje, dat
     de half laag uitgesneden zomerjapon onbedekt liet.</p>
    <p>‘Ziezoo, nu zie ik er weer een beetje toonbaar uit,’ zeide zij na eenige minuten, ‘geef nu
     het spiegeltje maar weer hier!’</p>
    <p>‘Ja, dat kan je denken. Eerst mijn belooning voor het engelengeduld door me aan den dag
     gelegd.’</p>
    <p>Zij wilde het hem met geweld afnemen, maar haar pogingen daartoe eindigden op een wijze, die
     de pas herstelde orde weer op nieuw in gevaar bracht.</p>
    <p>‘Als je zoo ondeugend wordt, ga ik nooit meer met je wandelen!’ dreigde zij met opgeheven
     vinger.</p>
    <p>‘Over twee jaar wandelen we hier als man en vrouw,’ zeide hij, haar arm weer in den zijnen
     leggend en met haar voortwandelend. ‘En dan helpt geen tegenspartelen meer, dan ben ik je heer
     en meester, en als ik lust heb je kapsel te derangeeren, en al de haarnaalden er uit te trekken
     en dien gouden mantel in volle lengte te bewonderen, dan doe ik het sans forme de procès, weet
     je dat wel? Ik heb die blonde heerlijkheid nog maar één enkelen keer gezien, toen je als godin
     optrad.’</p>
    <p>‘Twee jaar is nog lang....’ zeide zij op plagenden toon.</p>
    <p>‘Neen, zoo heel lang niet, liefste.... en ik wilde je tevens iets voorstellen. Nu ik met mijn
     studiën op deze hoogte ben, kunnen we thans reeds vader's toestemming vragen en ons engagement
     publiek maken. Ik heb er lang en breed over nagedacht.... het is in elk opzicht beter, geloof
     me.’</p>
    <p>Zijn voorstel verraste haar in het eerst. Haar hart bonsde. Nu reeds haar ondergeschikte
     positie vaarwel zeggen.... nu reeds door hun geheele côterie als de aanstaande van den zoon des
     huizes te worden beschouwd, in plaats van als Baby's gouvernante door de meesten te worden
     genegeerd! Wat zou dat heerlijk zijn! Zij had nog heel dikwijls vol verlangen aan Robert Kant
     teruggedacht, de laatste maanden, maar zijn systematisch wegblijven had haar langzamerhand alle
     hoop benomen. Het eenige zou dus wezen zich maar definitief aan Barthold te houden! Dat stond
     nu bij haar vast.</p>
    <p>Maar toch, na de eerste opwelling van blijdschap bekroop haar een plotselinge angst. Als het
     eens anders uitkwam dan zij hoopten! Als zijn ouders zich eens kantten tegen hun verloving....
     en zij zelve, bij de ontdekking hunner verhouding, werd weggezonden.... voor goed van hem werd
     verwijderd! Er kon wel op allerlei wijze invloed op hem worden geoefend, om die liefde te
     breken.... en wat dan? Dan was immers alles weer verloren!</p>
    <p>Haar zwijgen versterkte hem in de meening dat zijn plan werd goedgekeurd.</p>
    <p>‘Denk eens, Carla, wat het wezen zal elkaar in het aangezicht van allen te mogen liefhebben.
     Dat bedriegen en huichelen stuit me zoo geweldig tegen de borst.... en dat zal het jou
     natuurlijk ook doen.’</p>
    <p>‘Natuurlijk,’ was haar antwoord, ‘maar het is toch beter dan ons geheim te vroeg te verraden.
     Jij schijnt zoo zeker van de toestemming van je vader, maar ik niet. En wat zal er gebeuren als
     hij er tegen is, omdat.... omdat ik in zijn oogen maar een arme gouvernante ben! En als hij je
     verbiedt aan mij te denken! Zie je! dat zou mijn dood zijn....’ Haar stem werd plotseling door
     tranen als verstikt, en diep ontroerd drukte hij haar arm vaster in den zijnen.</p>
    <p>‘Mij verbieden aan je te denken.... alsof dat zoo maar te verbieden is! Jij bent mij alles,
     Carla, en ik zou evenmin van je afstand kunnen doen als van de lucht die ik inadem.</p>
    <p>‘Maar laten wij nu eens kalm de zaak beschouwen. Het allerergste wat zou <hi rend="it"
      >kunnen</hi> gebeuren - indien vader er tegen was - zou wezen, dat hij ons trachtte te
     scheiden.... Welnu, in dàt geval zou je tijdelijk bij je vriendin in Brussel kunnen gaan, waar
     ik, zoodra ik het volgend jaar meerderjarig ben, je dan kom opeischen. Tegen deze mogelijke
     scheiding van een of twee jaar - hoe akelig het ook zou wezen - zie ik nog minder op dan tegen
     een langer bedriegen van mijn ouders.’</p>
    <p>‘O! hoe kan je zoo bedaard over zoo iets spreken!’ riep zij verwijtend. ‘Misschien van hier
     te moeten gaan.... weggezonden te worden als een dienstbode die....’</p>
    <p>Zij kon niet verder spreken en barstte los in een tranenvloed, die geenszins geveinsd was. De
     angst dat hij zijn wil zou doordrijven en haar laatste hoop op een veilige toekomst misschien
     weer zou worden vernietigd, maakte haar radeloos. Zij besefte te goed waarin haar macht over
     hem bestond, om niet vóór alles te vreezen een langdurige scheiding, alleen aangevuld door
     brieven.... waarvan het schrijven haar zoo'n ontzettende moeite kostte, en die hem, zooals zij
     wel gemerkt had, toch nooit bevredigden!</p>
    <p>Haar heftigheid had hem eerst verschrikt en haar tranen maakten hem willoos. Die groote
     bedroefde oogen zoo smeekend te zien opstaren naar hem - oogen als van iets heel zwaks en teers
     en afhankelijks dat hulp zoekt - het deed hem in eigen oogen zoo krachtig en mannelijk worden,
     en hij bracht haar tot bedaren met veel lief koozingen en zoete woordjes en leidde haar
     zachtjes naar een bank.</p>
    <p>Hij zelf bleef echter voor haar staan en nu en dan op en neer loopen, want zooals zij daar
     zat, in hare lijdelijke overgave aan zijn wil, als een klein bang kind, vond hij haar zóó
     aanbiddelijk, dat hij, in plaats van ernstig over hun toekomst te spreken wat zijn plan was,
     allerlei onmogelijke dwaasheden had kunnen aanvangen.... zooals voor haar nederknielen om haar
     kleederen te kussen en te vragen hem te trappen en te schoppen met haar mooie kleine voetjes
     alsof hij een groote hond was. Maar hij kon zich nog juist genoeg beheerschen om deze
     onzinnigheden na te laten en op een veiligen afstand te blijven.</p>
    <p>‘Luister eens, kindje.... om te beginnen, beloof ik je niets te doen wat je niet goedvindt,
     maar laten we nu eens verstandig het vóór en tegen overwegen. Wanneer wij alles geheim houden,
     blijven we altijd door dobberen tusschen hoop en vrees.... begrijp je wel? Jij althans - want
     ik ben van vader's toestemming zoo goed als zeker. Wij moeten ons verbergen, wij moeten veinzen
     en bedriegen, en zelfs ons huwelijk zal er door vertraagd worden. Gaan wij daarentegen eerlijk
     en oprecht te werk, aan vader uitleggend hoe ik, na mijn luieren van verleden jaar, het
     ongerijmd vond zijn toestemming tot een huwelijk te vragen, dan zijn wij zeker van ons geluk.
     En daarbij weet je niet, liefste, hoe bitter zwaar het me valt juist hem te bedriegen, die
     altijd zoo toegevend jegens mij is geweest. En hij houdt van je, Carla, dat zie je immers wel,
     en moeder ook, en allemaal. Je weet iedereen te betooveren.... wat heb je dus te vreezen?’</p>
    <p>Maar wat hij ook zeide en redeneerde, niets hielp. Gevoelsargumenten lieten haar koud. Zij
     kon slechts berekenen met koele, door haar vele ervaringen gerijpte hersenen - berekenen de
     weinige kans die er bestond, dat een man als Meryan zou gelooven aan haar affectie voor ‘dien
     raren leelijken jongen’. Toch vond zij hem in den laatsten tijd veel knapper geworden. Zij was
     zelfs verrast geweest bij hun wederzien den vorigen dag. En als hij zoo hartstochtelijk was en
     geen onbegrijpelijke dingen zei, kon zij hem bijna dulden. Maar de gedachte aan den ouden
     Meryan maakte haar doodsbang, zij wist zelve niet waarom, daar niemand zoo hoffelijk was, haar
     zooveel égards betoonde als juist hij.</p>
    <p>‘Neen, Bart, zeg hem nog niets, toe! laat het om mij!’ zeide zij dringend, ‘ten minste nù nog
     niet. Laat mij er eerst nog eens over denken. Mijn positie is zoo vreemd, zoo moeielijk.... dat
     begrijp je toch wel?’</p>
    <p>Weer kwamen groote parelende tranen te voorschijn, nog schooner makend het tot hem opgeheven
     gelaat, en hij insisteerde niet langer. Het moest dan vooreerst maar blijven zooals het was.
     Het pijnigende gevoel zijn vader te bedriegen zou voor hem wezen een offer gebracht op het
     altaar zijner liefde.</p>
    <p>‘Welnu, lieveling, je wil zal geschieden....’ zeide hij, diep geroerd door haar laatste
     droeve klacht. ‘Wij zullen er dan maar niet meer over spreken.’</p>
   </div>
   <div type="chapter">
    <head><hi rend="it">[XXXVI]</hi></head>
    <p>Hij had zijn vader nog niet wedergezien. Bij zijn komst op Rustoord was deze in de stad.
     Gedurende de vacantie hield hij zijn kantoor in Amsterdam aan, en wanneer hij het erg druk had,
     bleef hij 's nachts in de stad over. Op den dag evenwel dat Carla en Barthold hun geheime
     bijeenkomst hadden, werd hij 's avonds thuis verwacht.</p>
    <p>Voor het eerst van zijn leven zag Barthold tegen het wederzien op. Niet alleen zijn
     verhouding tot Carla was hiervan oorzaak. Veel meer nog bezwaarde hem al het andere, dat hij
     zoo stil in zich omdroeg, maar nu niet langer kon en wilde verbergen, - dat andere dat
     eindelijk geopenbaard moest worden, ondanks het leed dat hij hierdoor ging berokkenen aan dien
     vader dien hij nog altijd met innige devotie aanhing.</p>
    <p>Wellicht hadde hij zich ten opzichte van hetgeen komen zou meer illusies gemaakt, zoo niet
     een zijner laatste gesprekken met Robert, naar aanleiding van zijn Friesche reis, hem allen
     moed had benomen.</p>
    <p>‘Dat je deze laatste dwaasheid hebt gedaan, Meryan, verwondert me niets!’ had Robert koeltjes
     gezegd. ‘C'était écrit! Wat je me dus nu zegt, had ik van te voren kunnen berekenen. Je zult
     als ieder ander mensch doen wat je niet laten kunt, en daarmeê uit. Maar als je denkt van je
     vader ook een socialist te kunnen maken, zoo maar en un tour de main.... dan ben je in de aap
     gelogeerd, beste jongen. Je vader heeft gewerkt en zijn fortuin vermeerderd onder en door ons
     tegenwoordig maatschappelijk systeem, hij is er dus mee samengegroeid als met zijn eigen
     vleesch en bloed en vezels en spieren. Te probeeren hem tot een idealist te maken - ik bedoel
     tot een mensch, strevend naar een onpersoonlijk ideaal - zou gelijk staan met te probeeren een
     stevig letterslot van een brandkast met behulp van redeneeringen open te maken. Men meent,
     onnoozel genoeg, altijd eens anders hersenen met woorden te kunnen openen, maar juist dàt is
     onmogelijk. Eerst moet je den sleutel hebben die er op past, en die heb je niet, want dan zou
     je eerst op dezelfde wijze moeten voelen als hij, en onder dezelfde omstandigheden hebben
     moeten leven en groeien. Een wezen als jij, een in zijn dogma's en zijn brandkast-philosophie
     verroest liberaal als je vader, en een scepticus als ik, gaan van een zoo verschillend
     standpunt uit en bewandelen zulke uiteenloopende geestespaden, dat wij een jaar lang zouden
     kunnen discuteeren, zonder elkaar ook maar één stap nader te komen.’</p>
    <p>‘Toch zal ik het beproeven!’ had Barthold gezegd, die, bij Robert's zinspeling op
     ‘brandkast-philosophie’, pijnlijk was ineengekrompen, en toen eens en vooral die eene gedachte
     als afschuwelijk had verworpen. En <hi rend="it">hij zou</hi> het beproeven zoodra mogelijk.
     Want nu toch eenmaal van zijn lippen moest de verklaring, dat hij, Barthold, zijn vrienden
     noemde hen, die zijn vader als misdadigers betitelde, nu toch eenmaal die ontzettende ure moest
     worden doorgeworsteld, zag hij er naar uit zooals een zieke naar een verschrikkelijke operatie
     uitziet, die hem genezing moet brengen.</p>
    <p>En thans, voor de eerste maal, in die dagen van spanning, gevoelde hij zich te midden der
     zijnen als een eenzame, zocht hij met een soort van heimwee naar den steun, de sympathie van
     een vrouw in zijn eigen omgeving. Hij dacht aan Mevrouw Denners, zoo moederlijk, zoo meêvoelend
     met hem en met allen en die, als hij iets zeide, hem soms begreep nog vóórdat hij zichzelf
     geheel en al begreep. Hij herinnerde zich haar handdruk zoo hartelijk, zoo bemoedigend, toen
     hij haar nu onlangs voor eenige maanden had vaarwel gezegd, haar meedeelend zijn plan met zijn
     vader te spreken.</p>
    <p>‘Ik begrijp die behoefte om te getuigen van je geloof,’ had zij gezegd, ‘maar vergeet nooit,
     Meryan, dat ook hij eenmaal getuigd heeft in zijn jongelingsjaren, en dat elke overtuiging die
     waarachtig is, eerbied verdient. En hecht ook niet te veel aan een woord.... dàt doet de jonge
     ijveraar soms te veel. Wat men <hi rend="it">is</hi> beteekent immers meer dan hoe men zich
     noemt.’</p>
    <p>Hij was haar zóó dankbaar geweest voor die woorden, die zoo waardeerend klonken voor zijn
     vader, en die hem moreel zouden steunen in den strijd die hem wachtte. Maar hij hunkerde naar
     een dergelijke sympathie ook in zijn eigen huiselijke sfeer. Aan Carla had hij in dat opzicht
     niets; zij was immers heelemaal een kind - een kind dat hem juist door haar naïeveteit en
     verstandelijke ontoerekenbaarheid bekoord had, wijl hij wist haar eenmaal geheel naar zijn
     eigen meeningen te kunnen kneden. Maar wel dacht hij aan zijn moeder. Indien zij slechts had
     kunnen begrijpen wat er in hem omging, indien hij bij haar eens had kunnen uitstorten heel zijn
     ikheid, haar zeggen eerst zijn zoeken en vragen, zijn vruchteloos rondsporen naar mooiheid in
     het leven, en daarna zijn vinden van een levensdoel rijker dan hij zich ooit gedroomd had.</p>
    <p>En in die stemming, in dat intiem verlangen naar een hem geheel en al begrijpende liefde,
     ging hij haar observeeren als zag hij haar voor het eerst, sloeg hij haar gade zooals zij zich
     bewoog in hun huiselijke sfeer, geheel opgaande in haar gewoon gedachtenkringetje en
     huishoudelijke bezigheidjes, afgewisseld door wat romanlectuur, of een handwerkje, of het
     verzorgen van haar kamerplanten of een halma-spelletje met Baby of Carla in den avond, altijd
     opgeruimd en welgemoed, prettig vindend het leven en de wereld en alles, zelden ernstig
     ontstemd rakend, behalve wanneer men in haar bijzijn ‘kwaadsprak’ - zooals zij het noemde - van
     dat leven, of twijfelde aan de liefde en goedheid van een Hemelschen Vader, die alles ten goede
     voor zijn kinderen beschikte. Hoe ouder zij werd, hoe meer zij beweerde in alles Zijn
     liefdevolle hand te erkennen. En dat zeide zij soms met ongewone energie, en dan kwamen zachte
     weldadige tranen haar in de oogen, want na zoo'n openlijke belijdenis van haar gevoel werd het
     haar zoo wonderwel te moede. Het ongeloof van haar man en haar zoons hinderde haar wel eens, en
     zoo'n dankbare getuigenis van eigen geloof in Zijn Almacht zou hun waarschijnlijk allemaal ten
     goede komen. Er waren wel eens vervelende tijden, waarin zij een poosje verdriet had, maar Hij
     loste toch weldra alles weer op. Hoe kon iemand dus ooit twijfelen aan Zijn goedheid.</p>
    <p>Zij was nog altijd dezelfde kalme, blonde verschijning, er niet heel veel ouder uitziende dan
     in die jaren toen zij haar stuggen donkeren jongen 's avonds placht toe te dekken in zijn
     onrustigen slaap, en zij was ook niets ouder geworden in denken. Zij zag haar zoons tot mannen
     opgroeien zonder zich ooit af te vragen, hoe de onzichtbare elementen hunner natuur zich
     ontwikkelden, wat er groeide diep in hun ziel, wat er verborgen was achter het vergenoegd
     elaatsmasker van haar oudste, achter het peinzend voorhoofd van zijn broeder, wat er omging in
     haar kleine stille Baby, die van een blozende wildzang plotseling een bleek stijf ingetogen
     jong meisje was geworden. Het kwam zelfs niet bij haar op, dat er iets anders in hen omging dan
     in haar eigen weinig gecompliceerd zieltje. Evenmin kon zij zich met hare gedachten verplaatsen
     in een andere sfeer of wereld dan die welke zij kende, een wereld waarin het erg gezellig was,
     waarin men 's zomers naar buiten of op reis ging, en 's winters weer terug naar de stad met
     hare vermaken en met het geijkte aantal diners te geven en bij te wonen.</p>
    <p>Met een buitengewone luciditeit zag Barthold zijn moeder thans zooals zij was in haar
     klein-denken en al haar kleindoen, goedig en zacht maar niet in staat ook maar iets te
     begrijpen van wat daarbuiten lag, en zelfs erg gek vindend alles wat van daarbuiten soms tot
     haar doordrong. Ontevredenheid vond zij een beetje zondig, en daarom zorgde zij dan ook zich
     daaraan nooit schuldig te maken.</p>
    <p>Haar te doen begrijpen wat daar woelde in zijn binnenste en welke klove gaapte tusschen hem
     en zijn vader, ware dus ongerijmd geweest. Hij beproefde het dan ook niet en droeg alles
     alleen, met klimmende spanning verbeidend het oogenblik van wederzien, vast besloten de ure
     welke hij duchtte niet langer te verschuiven, opdat het althans geen vreemde zou zijn van wien
     zijn vader het eenmaal hooren zou.</p>
    <p>Dien avond om halfacht werd Meryan op Rustoord terug verwacht, en tegen zeven uur ging Baby
     met haar poney-wagentje hem van den trein halen. Om zijn oogappel zooveel mogelijk de
     afwisseling en de genoegens te geven, die zij volgens den dokter noodig had, was hij onlangs,
     bij gelegenheid van haar verjaardag, op het denkbeeld gekomen haar met dit geschenk te
     verrassen. En Baby was werkelijk opgetogen geweest en vroolijker dan in langen tijd, zoodat het
     gewenschte resultaat scheen te zijn verkregen. Zij was er nu ook heel trotsch op vader af te
     halen; en aan Barthold schonk die afwezigheid van zijn zusje weer een half uur van ongestoord
     samenzijn met Carla - iets wat in zijn overspannen geprikkelden toestand een uitkomst voor hem
     was. Altijd weder op nieuw verkeerde hij, met haar alleen zijnde, als in een verdooving, die
     hem in zulke oogenblikken als omwikkelde met onzichtbare weefsels, verlammend zijn wil,
     benevelend zijn verstand, vernietigend zijn eigenlijke ikheid. Dan was het alsof alles wat voor
     hem waarde had, plotseling in het niet verzonk, alsof hij een ander wezen werd, zóó zelfs, dat
     hij, uit die bedwelming ontwakend, moeite had zich weer in de werkelijkheid terug te
     vinden.</p>
    <p>Zóó was het ook nu met hem, nadat hij Carla pas verlaten had en op den straatweg bij het hek
     op en neder wandelde, totdat het poney-wagentje in het gezicht kwam. Nog was de koorts niet
     geweken. <hi rend="it">Zij</hi> en <hi rend="it">sij</hi> alléén en niets anders! ‘Waarom zich
     nog te kwellen met andere dingen!’ raasde het in krankzinnige warreling door zijn hersens. ‘Wat
     kan er voor mij wezen buiten en behalve haar en alles wat haar is? Waarom nog te verlangen en
     te zoeken.... ik die in haar alleen een hemel heb!’</p>
    <p>Daar zag hij in de verte het sierlijk mandenwagentje met de twee vurige kleine paardjes, en
     Baby, in haar wit zomerkleedje, gewichtig en kaarsrecht met de leidsels in de linkerhand en de
     zweep sierlijk boven de driftig trippelende fringante diertjes, geheel volgens de pas ontvangen
     rijlessen. En naast haar de breede silhouette van zijn vader. En terwijl zij naderden en hij
     die ernstige, van zooveel wilskracht getuigende trekken terugzag, week de ontzenuwende stemming
     en werd hij weder zichzelf.</p>
    <p>Baby hield volgens alle regelen van de kunst haar tweespan in en de wagen stond stil.</p>
    <p>‘Mooi gereden, kindje!’ zeide haar vader uitstappend. Daarop zag hij zijn zoon aan, die nader
     trad, schrikkend bij het zien van zijn strakheid en de vreemde koelheid zijner begroeting.</p>
    <p>‘Wanneer ben je thuis gekomen?’ vroeg hij opzijn meest autoritairen toon, dien hij anders
     tegenover Barthold nooit bezigde.</p>
    <p>‘Eergisteren reeds, vader.’</p>
    <p>‘Zoo?....’ Toen wendde hij zich weer tot Baby, haar eenige aanwijzingen gevend betreffende
     haar rijden naar de stallen, een weinig verder aan den straatweg gelegen, doch zonder dat zijn
     gelaat zich ontspande. En Barthold, als door den bliksem getroffen, stond nog altijd midden op
     den weg, met in zijn ooren een suizen als van de zee, niet wetend wat te zeggen of te doen of
     te denken. ‘Wat was er gaande.... wist hij misschien reeds iets?’</p>
    <p>Baby reed weg, en hij liep zwijgend met zijn vader mede het hek in en het grintpad op, dat,
     rondom een groot grasperk met vijver, naar het huis geleidde. Daar stond Johanna hen vroolijk
     op te wachten. Met haar ging Meryan naar binnen, en Barthold, geheel verward, bleef tusschen de
     bloemperken op en neder loopen, totdat het theeuur hen allen te zamen bracht in de tuinkamer,
     die op een groote breede zij-veranda uitkwam.</p>
    <p>Het vrij levendig discours, dat voornamelijk liep over eenige Amsterdamsche nieuwtjes door
     Meryan meegebracht, belette de andere huisgenooten zijn vreemde houding tegenover Barthold op
     te merken. Hij bleef echter niet lang binnen. Tegen negen uur stond hij op, om nog te werken,
     naar hij zeide, ging naar zijn kamer, en geen tien minuten later trad zijn zoon bij hem
     binnen.</p>
    <p>‘Vader.... er is iets tusschen ons!’ zeide hij dadelijk. ‘Waarom is u zoo vreemd tegen
     mij?’</p>
    <p>En terwijl hij die laatste vraag deed, had hij de stellige overtuiging dat zijn vader, al
     begreep hij niet hoe, geheel op de hoogte was.</p>
    <p>Meryan werd bij zijn binnenkomen bleek. Een nerveuse trilling om den mond verried zijn nauw
     bedwongen drift. Hij sprak niet dadelijk, maar zijn linkerhand klemde zich vast om den arm van
     zijn leuningstoel.</p>
    <p>‘Wat er tusschen ons is, zal jij zelf het best weten....’ sprak hij na eenige oogenblikken
     met zichtbare moeite. Er lag een dichtgevouwen courantje voor hem, en dit voorzichtig met duim
     en voorsten vinger aanvattend, als iets walgelijks, slingerde hij het hem voor de voeten.</p>
    <p>Barthold raapte het niet op. Hij herkende het dadelijk als het partij-orgaan van de fractie
     Rustin. Zijn hoofd begon warm te worden. Al zijn trots kwam in opstand.</p>
    <p>‘Ik begrijp het nu....’ zeide hij zijn best doende kalm te blijven, ‘en ik had dit vóór
     willen zijn. Maar hoe kon ik vermoeden dat u....’</p>
    <p>‘In zoo'n vuil ding de oogen zoudt slaan.... wil je zeker zeggen? Ik had het ook niet moeten
     doen, te meer daar het mij werd toegezonden als wraakneming. Ik heb verleden week mijn eersten
     boekhouder Menners zijn ontslag gegeven, omdat hij, ondanks mijn streng verbod, lid was van een
     vereeniging die.... enfin, waarvan ik niet duld, dat een mijner onderhoorigen deel uitmaakt.
     Ziedaar zijn revanche!’</p>
    <p>‘Heeft u dien ouden trouwen Menners ontslagen?’ vroeg Barthold, hem met stupefactie
     aanziende. Want van kind af herinnerde hij zich dien man op het kantoor te hebben zien
     werken.</p>
    <p>‘Ik heb die vrijheid genomen!’ klonk het scherp. ‘Ik houd geen individuen in mijn dienst, die
     ronduit verklaren een vijand te zijn van het particulier eigendom, en dus zeker niet mijn
     particulier eigendom zullen eerbiedigen, als het toevallig in hun kraam te pas komt.’</p>
    <p>‘Maar, vader, dàt kan u toch geen ernst zijn!’ riep Barthold, onthutst over zoo'n benepenheid
     van opvatting. ‘U zult toch een politiek en maatschappelijk ideaal, dat met individuen en
     individueele toestanden in geenerlei verband staat, niet gaan verwarren met....’</p>
    <p>‘Ik verwar niets, ik constateer alleen een feit. Iemand die behoort tot een vereeniging, die
     de maatschappelijke orde vijandig gezind is, blijft bij mij niet in betrekking.’</p>
    <p>‘Maar is dat niet juist een bewijs - dat streven naar een andere orde - dat hij de
     maatschappelijke orde van nù, zoolang die bestaat, strikt denkt te eerbiedigen? Als hij dat
     niet deed zou....’</p>
    <p>‘Brisons là dessus! Die zaak is beslist en afgehandeld. Maar dank zij mijn eigen zoon heeft
     hij het zoet der wraak mogen smaken. In dàt ding heb ik moeten lezen dat....’</p>
    <p>‘Ik met den socialist Martalis in Friesland ben geweest’</p>
    <p>‘Wees zoo goed in mijn huis nooit den naam van een dier ellendingen te noemen!’ viel zijn
     vader hem in de rede zonder verheffing van stem, maar op een toon zóó scherp en bevelend en
     tevens zoo diep verachtelijk, dat Barthold's hoofd begon te gloeien.</p>
    <p>‘Den man, dien u een ellendeling vindt, hoop ik eenmaal mijn vriend te mogen noemen,’
     antwoordde Barthold hooghartig.</p>
    <p>‘Indien dit zoo is,’ zeide Meryan verbleekend tot aan de lippen, en zóó heesch dat hij
     moeielijk verstaanbaar was, ‘dan hebben gij en ik elkander van nu af niets meer te zeggen en
     verzoek ik je onmiddellijk deze kamer te verlaten.’</p>
    <p>Zijn hand wees gebiedend naar de deur, en Barthold, eveneens door een hevige drift
     aangegrepen, was op het punt, trotsch zwijgend, zijn bevel na te komen, toen een blik op het
     smartelijk vertrokken, in enkele seconden oud geworden gelaat een oogenblikkelijke reactie
     teweegbracht.</p>
    <p>‘Wees toch niet zoo hard....’ zeide hij dringend. ‘Mijn God, kunt u dan niets begrijpen van
     wat er in anderen omgaat? Weet u dan heelemaal niet wat het is te worstelen, te strijden, te
     zoeken naar iets wat ons vrede kan doen hebben met onszelven en het bestaande? Heeft u dan
     nooit twijfel gekend, nooit naar iets anders gewenscht dan het walgelijk gewone, dierlijk lage
     van wat men in onze sfeer “het leven” noemt?...’</p>
    <p>Het was geruimen tijd doodstil in de kamer. Meryan, bij die van een waren zielsangst
     getuigende woorden, had het hoofd in de hand laten zakken en bleef zoo zitten, het gelaat
     onzichtbaar, met de andere hand een afwerende beweging makend als om te vragen eenige
     oogenblikken van verademing. En Barthold, nog dieper getroffen door die stille wanhoop en
     zichzelf voelend als een ter dood veroordeelde, ging voor het venster staan, drukkend zijn
     beide handen tegen de kloppende slapen, zich geen rekenschap gevend van den tijd dat hij daar
     stond, wezenloos turend naar buiten in de schemering, waar hij in den tuin Clara en Baby gearmd
     op en neder zag wandelen, en dan plotseling afdwalend met zijn gedachten ver weg, naar allerlei
     banale, onbeteekenende incidenten in zijn leven, oproepend voor zijn geest tal van beelden,
     half vergeten reeds, geenerlei verband houdend met zijn sensaties van nu en die hem
     heiligschennis toeschenen in deze ure.</p>
    <p>‘Barthold....’ klonk thans de stem van zijn vader waaruit alle drift geweken scheen, ‘ik
     geloof dat wij beter doen bedaard met elkaar te spreken.... indien dit mogelijk is.’</p>
    <p>Hij haalde een paar keeren diep adem, blijkbaar al zijn wilskracht te hulp roepend om den
     storm te bezweren.</p>
    <p>‘Wat me vooral zoo revolteert,’ ging hij op denzelfden matten toon voort, ‘is, dat ik
     daaruit’ - hij schopte met zijn laars tegen het nog altijd op den grond liggend blaadje - ‘moet
     vernemen wat er met mijn zoon gaande is.’</p>
    <p>‘Dat begrijp ik,’ zeide Barthold haastig, ‘maar ik dacht niet dat u ooit eenig socialistisch
     orgaan in handen zoudt krijgen.... en ik kon u niets zeggen, voordat ik volkomen zeker was van
     mijzelven en van mijn eigen willen en kunnen.’</p>
    <p>‘Dus,’ klonk het bitter, ‘dus, indien mij dit bericht niet onder de oogen was gekomen, zou je
     ook nu nog blijven zwijgen, me opzettelijk bedriegen, me in de meening laten dat je met een van
     je kennissen een reisje door Friesland hadt gemaakt, zooals je me schreef?’</p>
    <p>‘Neen, ik zou nu toch met u hebben gesproken, omdat ik ze thans bezit, die zekerheid, die
     kracht, die ik voelde dat noodig was om.... voor de eerste maal van mijn leven tegen u in
     verzet te komen. Want ik begreep helaas wat mij wachtte....’</p>
    <p>Meryan maakte een beweging als leed hij physieke pijn; donkere bloedgolven stegen hem naar de
     slapen, maar hij zeide niets.</p>
    <p>‘Ik kon van te voren weten hoe u het zoudt opnemen.... Voor mijzelf verlangde ik er naar met
     u te spreken over alles wat in mij woelde. Maar ik kende uw afkeer van een beweging die door u
     wordt gehaat, omdat.... u haar kern, haar wezen niet kent.’</p>
    <p>Meryan lachte een luiden toornigen lach.</p>
    <p>‘Ja, het zal mijn onkunde wezen die mij verblindt, terwijl zij die jij je vrienden noemt te
     vergeefs trachten in de duisternis waarin wij rondtasten het licht van hun genie te doen
     schijnen!’</p>
    <p>‘U weet zeer goed dat ik het zóó niet bedoel, vader,’ en Barthold's stem beefde, ‘maar ik
     waag het, ondanks uw boos worden, te herhalen, dat u de beweging die u zoo veracht niet kent;
     anders zoudt u, dien ik altijd vereerd heb als een type van rechtvaardigheid, zoo niet haar
     waardeeren dan toch de overtuiging harer voorstanders eerbiedigen.’</p>
    <p>‘Neen, een beweging die recht en orde wil ondermijnen eerbiedig ik niet!’</p>
    <p>‘En toch is u het, en niemand anders dan u, die mij het eerst geleerd heeft deze wreede
     krankzinnige maatschappij te haten!’</p>
    <p>Meryan, het hoofd nog altijd in de hand gesteund, zag hem bij die woorden in een soort van
     verstomming aan.</p>
    <p>‘Ja, u!.... Wie heeft mij geleerd in den bijbel te lezen en Christus lief te hebben en te
     vereeren boven alles? Wie heeft mij, toen ik wat ouder werd, het révolutionnaire in zijn leer
     aangetoond en hem mij geschetst als denker en hervormer? Wie heeft mij gewezen op zijn
     onverbiddelijken strijd tegen de farizeeën, de geldschacheraars en deintrigeerende,
     huichelende, geldzuchtige priesters - de gezaghebbenden en ordebewaarders in zijn tijd? Waarom
     heeft u ooit getracht het goede in mij wakker te roepen, en mij niet liever tot een
     gevoelloozen, gewetenloozen egoist opgeleid, die past in de wereld waarin wij leven.... als het
     toch uw voornemen was om later, wanneer ik een man zou zijn, mij tot dat type te
     vervormen?’</p>
    <p>Meryan, bij die hartstochtelijke uitbarsting, scheen een oogenblik naar een antwoord te
     zoeken Eindelijk zeide hij zachter dan hij nog gesproken had:</p>
    <p>‘Ik heb je inderdaad geleerd Christus lief te hebben als den idealen mensch. Maar wat hij
     leeraarde, zal evenmin gehoorzaamd worden nu als twintig eeuwen geleden, zelfs nu nog minder,
     doordien de samenleving zooveel ingewikkelder is geworden.’</p>
    <p>‘Een samenleving die gegrond is op het beginsel: “ieder voor zich” en de individuen - op
     straffe van den hongerdood te sterven - tegen elkaar opjaagt als wolven en tijgers, is zeker
     niet geschikt om Christus' geest onder de menschen te brengen. Maar die wolvenstrijd-periode
     heeft nu gelukkig haar langsten tijd gehad, doordien, in plaats van een concurrentie op leven
     en dood, samenwerking en aaneensluiting een economische noodzakelijkheid zijn geworden. En
     thans, in plaats van dit te willen zien en erkennen, schijnen juist de ijverigste bijbellezers
     en vurigste Christus-bewonderaars zich in wanhoop vast te klampen aan de oude zedelooze
     toestanden!’</p>
    <p>‘Samenwerking, een economische noodzakelijkheid!’ riep Meryan schamper. ‘Wil je misschien in
     de toekomst ook handel drijven door samenwerking?....’</p>
    <p>‘Waarom kan handel niet een eerlijke loyale goederen ruil worden, geregeld door centrale of
     nationale besturen met hun afdeelingen, in plaats van die walgelijke speculaties en
     beursbewegingen, waarmede men elkander om den tuin tracht te leiden en zoo mogelijk te
     ruineeren? En wat betreft de industrie, is het niet logischer en rationeeler te produceeren
     voor diegenen, die nu het allernoodigste moeten missen, in plaats van aan het andere einde van
     den aardbol wildvreemde, rustige volken te onderwerpen, zoogenaamd om voor handel en industrie
     nieuwe markten te openen? De fabrikanten, vooral de kleinere, gaan failliet wegens
     overproductie, en inmiddels hebben in ons eigen land duizenden geen kleederen. Een heerlijke
     orde die tot elken prijs behouden moet worden!’</p>
    <p>‘Jawel, we kennen al die praatjes! En je denkt zeker, dat als dat half dozijn knappe bollen,
     die nu het volk opruien, de macht in handen hebben, de aarde een paradijs zal worden?’</p>
    <p>‘Neen, dat denkt niet één mensch die zijn vijf zinnen nog heeft. Wij zien alleen maar dat de
     economische ontwikkeling uit den aard der zaak leidt tot samenwerking, tot steeds grooter
     centralisatie van kapitaal, in die mate zelfs, dat de concurrentie bezig is te verdwijnen
     zonder dat de individueele wil iets vermag. De wereldkracht is niet te stuiten, en die
     wereldkracht, groeiend uit het bestaande, en waarvan het ideëele zich openbaart in de
     socialistische beweging, voert ons door de noodzakelijkheid der dingen tot hooger
     maatschappelijke organisatie. Dientengevolge is het gemeenschapsgevoel, dat door den naam
     socialisme wordt aangeduid, geen gevoelskwestie meer of een moraliteitsbegrip, zooals in
     vroeger eeuwen. Het is nu geworden de abstracte religieuse afschaduwing van de realiteit, van
     den concrefcen dwang door de industriëele toestanden uitgeoefend.’</p>
    <p>Meryan haalde de schouders op. Hetgeen Barthold zeide met al de warmte zijner overtuiging
     maakte niet meer indruk op hem dan het schuren van colibri-vleugels tegen een rots. Maar
     gelukkig voor zijn zoon dacht deze geen oogenblik aan de ‘brandkast-philosophie’ waarvan Robert
     gesproken had. Nog altijd meende en hoopte hij hem te doorgloeien van het vuur dat hem zelf
     bezielde.</p>
    <p>‘Mijn arme jongen.... dat jij zelf te goeder trouw bent, betwijfel ik geen oogenblik; maar je
     laat je verblinden door de mooie en holle phrasen van intriganten en gelukzoekers.’</p>
    <p>‘Intriganten en gelukzoekers, de mannen die ik nu van nabij heb leeren kennen!’ riep Barthold
     verontwaardigd. ‘Intriganten en gelukzoekers, die groote edele figuren, die in alle landen
     martelaren hunner overtuiging zijn!! Duidelijker dan door dit te zeggen, kunt u mij nooit
     bewijzen, dat u kent noch de beweging zelve, noch hen die daaraan hun leven wijden. Terwijl wij
     ons baden in weelde, ons niets ontzeggend van wat het leven ons slechts begeerlijks kan
     verschaffen, integendeel ons dag aan dag afvragen, hoe wij in ons bestaan nog meer genot, in
     onze genoegens nog grooter prikkel, in onze woningen nog meer luxe kunnen aanbrengen, leven zij
     willekeurig het schamele armoedige bestaan der onterfden, in hun eenzaamheid, in hun
     paria-schap naar de wereld, zich in den letterlijken zin des woords voedend met hun idealen,
     met de schoonheidselementen hunner religie. Maar dit moet er bij gezegd: terwijl zij knielen
     voor hun altaren, zien zij medelijdend naar allen, wier gevoel te arm, wier gezichtskring te
     bekrompen is om de verschijnselen der wereld-evolutie te begrijpen en de machtige eenheids-idee
     te omvatten. U weet, vader, hoe ik, nog bijna een kind, zocht naar levensschoonheid, zocht naar
     één godsbloem op deze dorre melaatsche aarde. Die godsbloem heb in nu gevonden, en gesteld dat
     het mogelijk ware mij die weer te ontnemen, dan zou het leven voortaan alle waarde voor mij
     verliezen.’</p>
    <p>‘Welnu, ik wil om jou genoegen te doen, een oogenblik aannemen, dat het streven van die
     lieden belangeloos is. Maar dan moét ieder practisch mensch dat socialistisch drijven, dat zoo
     totaal in strijd is met het wezen der menschelijke natuur, toch beschouwen als een utopie van
     dwepers!’</p>
    <p>‘Omdat u misschien denkt aan de geijkte gangbare karikatuur, aan een kudde van volkomen
     gelijk gemaakte wezens, allen evenveel genietend van hetzelfde stoffelijk en geestelijk
     voedsel, allen op dezelfde wijze afgericht.... enfin een soort van “ideaalstaat” of “heilstaat”
     zooals de vulgaire term luidt?’</p>
    <p>‘Neen, ik denk veel meer aan het onheil nu reeds in onzen tijd teweeggebracht. Demos, dien
     millioenhoofdigen ontoerekenbaren Demos, in den blinde op te hitsen! dat is de afschuwelijkste
     wandaad denkbaar, en zoo het dan geen misdadigers zijn, noem ik ze, als je dat liever wilt,
     krankzinnigen!’</p>
    <p>‘Zij hitsen niet op. Zij maken de arme weerlooze slachtoffers van het huidig maatschappelijk
     stelsel slechts opmerkzaam op de fouten welke dat stelsel aankleven, doen hen juist begrijpen,
     dat het niet personen, niet opzettelijk-wreede individuen zijn, maar toestanden die hen
     veroordeelen tot honger en ellende, tot een bestaan, veel erger dan dat van dieren. En zij doen
     hen vooral begrijpen, dat zonder groote krachtsinspanning en geestelijke ontwikkeling en
     moreele verheffing hunnerzijds, daarin geen blijvende verandering is te brengen, daar alleen
     die maatschappij gezond kan wezen waarvan alle deelen gezond zijn. Het ‘ieder voor zich’ dat de
     basis van ons liberaal systeem vormt, is het zekerst bewijs, dat de bezittende klassen nooit
     willekeurig afstand van voorrechten zullen, doen. De vierde en vijfde stand moeten dus door
     eigen zedelijke kracht zich vrijmaken, even als de vrouw, die ook sedert eeuwen door haar
     onkunde omlaag wordt gehouden, mede door eigen kracht onze gelijke moet trachten te
     worden.’</p>
    <p>Meryan maakte een gebaar als iemand die plotseling een afschuwelijk krassend geluid te hooren
     krijgt.</p>
    <p>‘Moet die afgezaagde vrouwenkwestie er ook nog bij te pas komen? Dàt ontbrak er nog maar
     aan!’</p>
    <p>‘Maar als men studies aangaande de menschelijke samenleving maakt, hoe is het dan mogelijk de
     grootste helft der samenleving er buiten te houden?’ riep Barthold uit.</p>
    <p>‘Connu tout ca!’ zeide zijn vader schouderophalend. ‘Maar laten we ons nu voor het oogenblik
     liever bij den vierden en vijfden stand bepalen, daar hebben wij meer dan genoeg aan. Ik zou nu
     wel eens precies willen weten jullie programma voor de toekomst.... Wanneer dus Demos sterk
     genoeg is, dan zeker een revolutie? En dan Demos zelf aan het roer, en bij ministrieel besluit
     afschaffing van privaatbezit en verdeeling van alle grond en kapitaal, niet waar, zoo moet het
     dan gaan?’</p>
    <p>Barthold zag zijn vader een oogenblik onderzoekend aan, zich afvragend of hij in ernst zoo
     kon spreken, dan wel om hem te prikkelen een zóó volslagen onwetenheid voorwendde. Deze vraag
     niet kunnende beantwoorden, en het niet onmogelijk achtend, dat zijn afkeer van de beweging hem
     van hare wetenschappelijke grondslagen totaal onkundig had doen blijven, trad hij nu in een
     uitvoerige beschouwing van de historische zijde der kwestie, van het vroegere handwerk
     vervangen door de machines en eindelijk door de groot-industrie, die tusschen arbeid en
     kapitaal een scheiding vormde, ten gevolge van de toenemende loonslavernij, de noodlottige
     werkingen van de concurrentie, de overproductie, de industrieele crises, de werkeloosheid en
     het gemis aan koopkracht van de groote massa. Hij sprak van de rings en kartellen en trusts,
     meer en meer beheerschend de wereldmarkt en eindelijk vervormend het oude liberale stelsel tot
     de ergste tirannie denkbaar, tot een onbeperkt heersenen van enkele geldvorsten. Dit zou in de
     naaste toekomst leiden tot uitbreiding van coöperatie in alle vormen en eindelijk tot het
     naasten en nationaliseeren van steeds gewichtiger takken van productie - een verschijnsel dat
     alom zich reeds voordeed, ten slotte de productie vanzelve brengend in handen van de natie, van
     de gemeenschap. Op die wijze - indien de reactie geen heftige uitbarstingen in het leven riep -
     zou in alle landen op geleidelijke wijze de economische omwenteling in den loop der tijden
     kunnen geschieden. Geen programma dus, maar een medewerken met de alom zich openbarende
     evolutionnaire krachten.</p>
    <p>Toen hij had uitgesproken, vroeg Meryan die opmerkzaam had geluisterd:</p>
    <p>‘Waaruit heb je al die economische wijsheid geput?’</p>
    <p>‘Ik heb natuurlijk veel gelezen in den laatsten tijd.’</p>
    <p>‘Juist, gelezen. Boekengeleerdheid, ijdele theorieën op het papier. Maar ik, die ben een man
     van de praktijk, weet, dat de mensch vóór alles sterke prikkels behoeft om iets tot stand te
     brengen. Zijn zelfzucht moet aanhoudend worden aangewakkerd. Ontneem hem zijn bezit, zijn
     hebzucht en gelddorst en hij is niets meer!’</p>
    <p>‘En aan welke beweegredenen, indien volgens u de mensch alléén aan hebzucht en gelddorst
     gehoorzaamt, - aan welke beweegredenen schrijft u dan toe de daden van moed en zelfopoffering,
     die de geheele geschiedenis door het menschdom tot eer hebben verstrekt.... in de hospitalen,
     bij gevaarlijke epidemieën, op het slagveld?’</p>
    <p>‘Daar waren de opwinding der vaderlandsliefde of het zelotisme van geloovigen en dwepers aan
     het woord. Dat is geheel iets anders dan den gewonen middelmatigen nuchteren mensch te
     waarborgen het behoud van zijn arbeidslust.’</p>
    <p>‘En waar blijft die prikkel van den gelddorst, waarvan u spreekt, voor de overgroote massa
     van het menschdom, voor al de millioenen mannelijke en vrouwelijke loonslaven, die zonder
     eenige hoop op verbetering van hun lot jaar in jaar uit eenvoudig werktuigen zijn, en als
     werktuigen worden beschouwd en behandeld, zonder eenig ander vooruitzicht dan, zoodra de
     krachten hun ontzinken, te sterven als een hond op een mesthoop? Denkt u dan maar altijd en
     uitsluitend aan dat eene vierde gedeelte bevoorrechten? Zijn al die anderen dan geen menschén?
     En gelooft u niet dat juist het ontbreken van eerzucht, van elken prikkel, van elk hooger
     menschelijk streven, van elke mogelijkheid op lotsverbetering, die massa tot alcoholisme en
     misdaad en prostitutie en verdierlijking voert.... alles in naam van het individualistisch
     beginsel!’</p>
    <p>‘Je moet niet met dergelijke nietszeggende argumenten aankomen,’ zeide Meryan ongeduldig,
     ‘maar de kwestie meer in den breede opvatten; en nu stel ik je deze vraag: denk je dat een
     communistische samenleving, zooals in de grijze oudheid, of gegrond op gemeenschappelijk
     grondbezit, zooals bij de oude Germanen, het menschdom tot den trap van beschaving en
     ontwikkeling zou hebben gebracht waarop wij thans staan?’</p>
    <p>‘Zeer zeker niet, want hiermede veronderstelt u een volkomen stilstand in de
     wereld-ontwikkeling en de bezitstoestanden in plaats van een rusteloos veranderen en verworden.
     En aangezien het laissez-faire-stelsel en het kapitalisme, door u zoo bewonderd, langzamerhand
     uit vroegere maatschappelijke toestanden is gegroeid, zoo zullen uit dezen vorm van samenleving
     ook weer nieuwe stelsels opbloeien, niet door des inenschen bewusten wil, maar door den drang
     der economische werkingen, die ons kneden en vervormen naar de behoeften van een période. De
     mensch maakt niet de maatschappij, die een steeds groeiend en vergroeiend organisme is, maar de
     maatschappijen maken den mensch. Dientengevolge is ieder individu een kind van zijn tijd, het
     product van omstandigheden, invloeden en herediteit! Alles wat geweest is, heeft dan ook naar
     onze innige overtuiging zoo moeten zijn, om ons te brengen waar wij thans zijn, om ons te geven
     deze moreele gevoelingen, welke slechts afspiegelingen zijn van den rijken vollen tijd dien wij
     beleven. De sociaaldemocratische wetenschap verwerpt de idee, dat de maatschappij de bewuste
     schepping is van den mensch. Nieuwe ontdekkingen, zooals die van den stoom, van de machines,
     van de electriciteit, kunnen in den loop van den tijd de sociale en bijgevolg de ethische
     toestanden zoo geheel en al omwentelen, dat de mensch mede een geestelijke omwenteling moet
     ondergaan om er zich aan te passen. Dit bevat dan ook de verklaring van het verschijnsel, dat
     thans over de geheele wereld socialistische stroomingen zich doen gelden. U zult wel niet
     aannemen, niet waar? dat er tegenwoordig, geheel toevallig, in de twee werelddeelen menschen
     geboren worden, een weinig goedhartiger dan gewoonlijk, die goedvinden zekere theoriën te
     verkondigen of die eindelijk gekomen achten het oogenblik dat de zelfzucht haar laatste woord
     heeft gesproken, en de deugd zegepraalt! Iets zoo onwetenschappelijks zal toch wel niemand
     verzinnen!’</p>
    <p>Meryan zeide niets. Zijn geheele houding teekende moedeloosheid en smart. Stuitte alles wat
     zijn zoon gezegd had op hem af als op een ijzeren pantser, dit althans begon hij in te zien:
     dat hier niet, zooals hij gemeend had, een vluchtige gevoelsopwelling of iets ziekelijk
     sentimenteels aan het woord was, dat door een krachtig streng optreden van zijn kant aanstonds
     kon worden vernietigd. Zooveel begreep hij, dat een gansch verborgen zieleleven en een nieuwe
     levensbeschouwing zich aan hem openbaarden. Die vreeselijke zekerheid zich te moeten bekennen!
     Zijn zoon, zijn knappe, hoogbegaafde jongen een onpractisch droomer, een dweper! Het was een
     ware ontzetting! Hem dien hij juist zoo hoog hoopte te zien stijgen, zou nu ondergaan, zou door
     de wreede wielen van het leven worden verpletterd!</p>
    <p>‘O! God!’ kreunde hij bijna overluid, en zijn handen woelden krampachtig in het grijzende
     haar, totdat hij, als tot bezinning komend, zich plotseling tot Barthold keerde, die bij het
     zien van die wanhoop als aan den grond vastgenageld stond.</p>
    <p>‘Ga heen!’ zeide hij. ‘Laat mij alleen!’</p>
    <p>En Barthold, te verslagen om nog een woord te kunnen uitbrengen, eindelijk beseffend zijn
     onmacht tegenover het graniet van oude versteende dogma's, ging de kamer uit.</p>
    <p>Meryan bleef alleen in het schemerdonker, geslingerd door een chaos van gedachten. Maar de
     martelendste van alle was eene van zelfverwijt. Het was alles zijn eigen schuld. Hij had hem
     anders moeten opvoeden, hem moeten stellen onder ijzeren tucht, moeten disciplineeren elk
     zijner gedachten, beteugelen, vertrappen elke ongewone opwelling, in plaats van met
     bespottelijken trots te kweeken in hem dat persoonlijk, dat individueel denken en voelen, dat
     hem te gronde zou richten.</p>
    <p>Hij dacht aan Johan, zijn oudste, wien hij nooit zijn volle liefde had kunnen schenken, van
     wien hij nooit eenige verwachting had gekoesterd en die zich nu met zooveel tact en oordeel en
     verstand door het leven bewoog, algemeen geacht en gezien, nu reeds, hoe jong hij ook was;
     optredend als philantroop en als Maecenas, alles in het werk stellend om werkelijk een
     persoonlijkheid te worden in de stad zijner inwoning.</p>
    <p>Hij stond op, ging met gejaagde schreden op en neder loopen; en voor zijn herinnering,
     gegeeseld en geprikkeld door zijn lijden, stond Barthold weder als kind, met al zijn
     eigenaardigheden, met zijn vreemde onkinderlijke vragen die hem in verrukking plachten te
     brengen! Idioot die hij zelf was!.... In plaats van met geweld te onderdrukken dat
     revolutionnaire in hem, te breken desnoods dien absoluten aard.</p>
    <p>Maar was het niet wellicht nog mogelijk beslist op te treden, zijn wil te doen buigen, hem te
     dreigen, hem te stellen voor het alternatief: òf wel afstand te doen van dat idioot gedweep, òf
     hem het ouderlijk huis te ontzeggen?... Zijn studie afgebroken, zijn toekomst vernietigd....
     zou hij zich dàn niet tweemaal bedenken en zwichten?</p>
    <p>Maar indien hij eens pal stond.... wat dan?</p>
    <p>Had hij niet weinige dagen geleden met een anderen wil geworsteld.... en verloren?</p>
    <p>‘Kort en goed, Menners, gij kunt kiezen tusschen uw betrekking en uw sociaal-democratische
     theorieën!’ had hij na een lange discussie ten slotte gezegd. En Menners had gekozen en was
     heengegaan.</p>
    <p>Hij voelde nog iets als een huivering toen hij zich dat laatst beslissend moment voor den
     geest riep.</p>
    <p>‘U weet, niet waar? dat als u mij ontslaat, u mij en mijn gezin broodeloos maakt!’ had de man
     gezegd terwijl hij hem strak aanzag.</p>
    <p>‘Ik weet alleen,’ had hij geantwoord, ‘dat ik je volle vrijheid laat te kiezen.’</p>
    <p>‘Volle vrijheid.... die hooggeroemde vrijheid die overal in onze samenleving aan het woord
     is! De <hi rend="it">vrijheid</hi> om geestelijk en moreel des werkgevers slaaf te wezen, om te
     verliezen mijn eigen zelfheid, om te verloochenen een overtuiging die mij heilig is, en die
     niet geldt mijzelven - want mijn positie is mij voldoende - maar alleen de lijdende afgebeulde
     massa! Welnu, ik <hi rend="it">heb</hi> gekozen, meneer Meryan, en ik zeg u vaarwel!’</p>
    <p>Met deze woorden was de man, die hem twintig jaren trouw had gediend, heengegaan, en nog
     voelde hij de vlijmende steek in zijn ziel op dat oogenblik. En nu stelde hij zich voor, hoe
     het hem wezen zou als zijn eigen hoogmoedige jongen op deze zelfde wijze hem trotseerde!</p>
    <p>Het angstzweet parelde hem op het voorhoofd terwijl hij in de toenemende duisternis steeds op
     en neder liep als in een getraliede kooi, zonder zich lijd of plaats bewust te zijn.</p>
    <p>En terwijl de zucht zijn wil te doen zegevieren ondanks alles nog steeds bij hem bovendreef,
     terwijl hij peinsde over de onmogelijkste middelen om zijn zoon een moreel dwangbuis te kunnen
     aantrekken, kwam het geen oogenblik bij hem op zich te verplaatsen in de dagen van zijn eigen
     jeugd en later; zich af te vragen of de man, die jaren geleden nog niet geheel door den
     maatschappelijken tijgerkamp was verstaald, die toen nog warm en menschelijk genoeg voelde om
     zijn schrander begaafd kind naar waarheid en schoonheid te helpen zoeken, hem den grooten
     liefdesapostel te laten bewonderen.... of die man wellicht hooger stond dan hij, die loochenend
     het symbool van Golgotha, verhard in den Mammondienst, thans den schijn voor het wezen begon
     aan te zien, dieper boog voor 's werelds leugens, voor haar holle, klatergouden, vulgaire
     eerbewijzen dan voor die innerlijke zielekracht, die menschen en dingen een hoogere wijding
     geeft, die de reflexie is van dat waarlijk goddelijke, dat door alle eeuwen heen door de
     onwetenden en verblinden is gekruisigd.... om daarna onsterfelijk te worden en in het
     geestelijk pantheon der immer opwaarts worstelende menschheid te worden bijgezet.</p>
   </div>
   <div type="chapter">
    <head><hi rend="it">[XXXVII]</hi></head>
    <p>De volgende dag was een zondag, die, als gewoonlijk, reeds met een der voormiddagtreinen
     eenige Amsterdamsche vrienden en genoodigden naar Rustoord bracht.... kennisjes van Baby, die
     met het poney-wagentje door haar werden afgehaald, en ouderen van dagen, voor wie de landauer
     naar het station werd gezonden.</p>
    <p>Meryan bracht dien dag met zijn gasten door, met zijn gewone zelfbeheersching terugdringend
     elke pijnlijke gedachte, altijd gereed te vervullen den plicht van het oogenblik, een plicht
     die thans bestond in de noodzakelijkheid een onberispelijke gastheer te zijn, en noch zijn
     genoodigden noch dé huisgenooten iets van zijn ontstemming te laten bemerken. Wellicht waren de
     dunne lippen nog een weinig strakker gesloten dan gewoonlijk, wellicht klonk de stem nog iets
     korter en beslister, maar uitgezonderd Barthold, die zelf in een ondragelijke spanning
     verkeerde, kon niemand iets ongewoons in hem vermoeden.</p>
    <p>Aan Barthold stelden zij, die hem als kind hadden gekend, nimmer hooge eischen van
     opgewektheid of gezelligheid. Derhalve viel zijn afgetrokkenheid niet in 't oog, ging ook voor
     Carla verloren, daar deze zich heden bijzonder goed amuseerde met een der heeren van het
     gezelschap, die, zooals Johanna à part soi opmerkte: ‘wel wat al te veel werk van haar maakte.’
     Vooral de omstandigheid dat zijn jong vrouwtje, gedurende een wandeling, met oogen van geheime
     jaloezie telkens naar hen omzag, gaf Carla weder dat geheime gevoel van zelfvoldoening en
     triomf, verzachtend voor korte oogenblikken het altijd hatelijke besef harer vernederende
     positie, en vormend die weinige lichtpunten in haar bestaan, zonder welke haar verblijf bij de
     Meryans haar ondragelijk zou hebben toegeschenen.</p>
    <p>Toen evenwel tegen acht uur de genoodigden waren vertrokken, door den gastheer en de
     gastvrouw zelven uitgeleid, achtte zij het oogenblik gekomen haar ‘croque-mitaine’, zooals zij
     hem wel eens bij zichzelve betitelde, weer wat aandacht te schenken, daar zij zich bewust was
     hem den geheelen dag tamelijk te hebben verwaarloosd. Zij stelde hem dus voor, daar het nog
     helder dag was, een wandeling naaiden koepel; en om bij Baby, die voor het huis een roman zat
     te lezen, geen achterdocht te wekken, gingen zij ieder langs een verschillenden weg naar het
     bedoelde punt, waar juist een jaar te voren het eerste beslissende woord tusschen hen was
     gesproken geworden. Hij hield er van op dit eenigszins hooger gelegen plekje, waar men, dank
     zij een éclaircie in het bosch, den geheelen westelijken gezichtseinder voor zich had, de zon
     te zien ondergaan. En toen zij er bijna tegelijk aankwamen, was reeds de gansche hemel met zijn
     lange violette wolkenstrepen als in een vloeibaar purper gedompeld.</p>
    <p>Hij ging zitten, den gloed van het avondlicht in zijn oogen, en trok haar dicht naast zich op
     de rustieke bank, zoodat haar aan de slapen krullende haarvlokjes zijn wangen streelden.</p>
    <p>‘Zoo'n idyllisch plekje als dit, een gouden heerlijkheid als daar vóór ons, en een vrouw als
     mijn Carla naast zich.... is dat geen hemel!....’ fluisterde hij, als indrinkend de zoete
     weelde van dit uur en de vredigheid van het insluimerend landschap, na de wilde ziele-stormen
     die in hem gewoed hadden de laatste vier-en-twintig uren.</p>
    <p>Zij glimlachte zonder te spreken, en lei liefkoozend haar hand in de zijne. Alleen het
     laatste gedeelte van zijn volzin had beteekenis voor haar, en dergelijke haar ijdelheid
     streelende ontboezemingen werd zij nooit moede.</p>
    <p>‘En te denken,’ ging hij na eenige stilte voort, ‘dat alle menschen zich zoo'n hemel konden
     vormen, genieten van zon en licht en vrede en liefde en mooiheid.... als de mensch zelf niet
     die schoone aarde tot een oord van verschrikkingen maakte.’</p>
    <p>‘Goede hemel, daar begint hij weer rare dingen te zeggen!’ dacht zij ongeduldig. Zij ging nu
     in een bevallige houding met haar armbanden zitten spelen, er een losmakend, die zij vervolgens
     weer poogde dicht te maken, maar te vergeefs.</p>
    <p>‘Och, help me eens, wil je?’ en zij hield hem haar rond blank polsje voor.</p>
    <p>Hij hielp haar, erg onhandig, de grootste moeite hebbend achter het geheim der gecompliceerde
     sluiting te komen. Maar hij was ditmaal te afgetrokken en te veel met zijn gedachten vervuld,
     om aan den arm zelf, in verleidelijke witheid uit de kanten der korte mouw te voorschijn
     komend, eenige aandacht te schenken.</p>
    <p>‘Zij die alleen het paradijs van het leven kennen, hebben moeite zich die hel voor te
     stellen,’ ging hij voort, zich weer naar de zon keerend, ‘maar toch bestaat zij, al denkt bijna
     niemand er aan.’</p>
    <p>‘Welke hel bedoel je toch?’ vroeg zij eindelijk met een vagen afkeer van dat woord, dat voor
     hare katholieke moeder, en min of meer ook voor haarzelve, zoo'n ijselijke beteekenis had.</p>
    <p>Haar intonatie, half angstig, zeide hem hoe weinig zij hem begreep; en die absolute
     naieveteit, die zooveel bekoorlijks voor hem had, riep een blijden glimlach op zijn gelaat. Wat
     was het toch belangwekkend zoo'n onontgonnen maagdelijk geestesterrein te kunnen omploegen en
     verzorgen, en het eindelijk te laten voortbrengen de mooiste bloemen van ziel. Tot nu toe had
     hij eigenlijk nooit eenig ernstig onderwerp met haar aangeroerd. Daartoe was zoo weinig
     gelegenheid geweest. Sedert den vorigen zomer op Rustoord nooit dan vluchtige gejaagde
     ontmoetingen en haastig gefluisterde liefdewoordjes, maar nu, zoo was zijn gedachte, wilde hij
     eens wat dieper op iets ingaan.</p>
    <p>‘Luister eens, Carla, je hebt natuurlijk weinig nagedacht over wat er alzoo in de wereld
     omgaat, en over de wijze waarop de menschen onderling leven en elkaar behandelen. Maar zooveel
     weet je toch wel, niet waar, dat er veel geleden wordt, dat er millioenen wezens zijn, die
     eigenlijk alleen bestaan om te werken, die ter nauwernood een hok hebben om in te slapen (velen
     zelfs dàt niet) en voedsel om hun honger te stillen; die nooit van lucht en zon genieten, en,
     levend in de stegen van een groote stad, nauwelijks weten hoe een boom er uitziet. En als men
     nu daaraan denkt op een avond als dezen, onder een hemel als die daar boven ons is, die ons zoo
     goddelijk mooi toeschijnt, maar helaas over zoo'n onnoemelijke ellende zich welft, dan bekruipt
     ons soms iets - iets wat ons belet adem te halen en er werkelijk van te genieten.... heb jij
     dat nooit gehad, lieveling?’</p>
    <p>Zij keek hem verbaasd aan. ‘Wat bedoel je toch?’ vroeg zij een beetje ongeduldig. ‘Bedoel je
     de arme menschen?’</p>
    <p>‘Laten wij ons eens iets voorstellen....’ hernam hij, ‘verbeeld je eens dat wij de een of
     andere diersoort in al haar doen en laten nauwkeurig konden gadeslaan. Met bijen en mieren die
     in communisme leven, gaat dit al vrijwel. Maar duidelijker is het nog zich voor te stellen een
     vereeniging of maatschappij van ons bekende huisdieren, bijvoorbeeld katten.... O, neen, daar
     heb je zoo'n afschuw van - nu honden dan.... honden levend in groepen, zooals olifanten en apen
     en andere dieren in de tropen. Neem eens aan, dat wij een maatschappij van honden konden
     observeeren, waarvan drie vierden zich af beulden dag aan dag, jaar in jaar uit, om het één
     vierde zoo heerlijk en prettig mogelijk te maken. Bijna de heele massa honden, vervuild,
     verarmd, ziek, uitgehongerd, onderdanig kruipend voor enkelen, die, levend in prachtige
     gebouwen en heerlijke uitgestrekte parken en bosschen, ten slotte eigenlijk geen raad weten van
     weelde en overdaad, en dus den tijd maar trachten te dooden met lekker eten en drinken en wat
     jacht maken op katten en hazen en konijnen; maar dat alléén uit plezier. Want zij hebben zoo
     belachelijk veel van alles, dat zij er zelfs ziek van worden, en allerlei bronwateren moeten
     gaan drinken om weer te herstellen. En onderwijl zien die uitgehongerde, magere, afgejakkerde
     honden dien dollen overvloed aan, maar denken er zelfs niet aan daar- van iets voor zich te
     nemen, ofschoon de anderen er letterlijk geen raad mee weten. Integendeel, zij blijven maar
     altijd door werken en lekkere uitgezochte dingen bij elkaar halen, om alles te brengen aan die
     oververzadigden, van wie ze nu en dan een afgekloven been krijgen of iets leelijks, wat zij
     echter voor zichzelven goed genoeg vinden. En 's avonds, doodmoe, gaan die arme stakkers slapen
     in vieze koude vochtige hokken, om den volgenden dag in den vroegen ochtenstond alweer van
     voren af aan te beginnen, zoolang totdat zij er eindelijk dood bij neervallen. Zeg, Carla, hoe
     zou je die zich afbeulende dieren vinden?’</p>
    <p>‘Gek natuurlijk,’ zeide zij geeuwend, maar nu wel zoowat begrijpend wat hij bedoelde. ‘Maar
     wil je daarmee nu zeggen dat het onder de menschen zoo toegaat?’</p>
    <p>‘Wel zoo'n beetje, dunkt me.... tenzij je me kunt aantoonen van niet.’</p>
    <p>‘Maar wij menschen zijn toch geen dieren? - Omdat we menschen zijn, hebben we nu eenmaal het
     lagere volk om het nare werk voor ons te doen.’</p>
    <p>‘Dus je vindt, ons menschen, veel hoogere wezens dan dieren?’</p>
    <p>‘Ja natuurlijk.’</p>
    <p>‘Maar vind je dan dat het van zooveel hoogheid getuigt, om andere menschen - want met dat
     “lagere volk” bedoel je toch ook menschen - al het “nare” werk te laten doen, en te laten armoe
     lijden bovendien, terwijl wij de mooie aangename zijde van het leven voor onszelven
     houden?’</p>
    <p>Zij haalde de schouders op.</p>
    <p>‘Maar niemand kan toch helpen dat er rijken en armen bestaan, en dat het geringe volk
     daarvoor geschapen is!’</p>
    <p>Hij lachte, hij vond haar kinder-logica zoo aardig. Het was voor hem bijna als een spelen van
     kat en muis.... want hij wist zoo zeker, op die elementaire manier voortredeneerend, haar toch
     eindelijk te krijgen waar hij haar hebben wilde.</p>
    <p>‘En wie heeft volgens jou “het geringe volk dáárvoor” - je bedoelt zeker voor lijden en
     hongeren, geschapen?’</p>
    <p>‘God natuurlijk.... die ons allemaal geschapen heeft!’ zeide zij zonder aarzelen.</p>
    <p>‘God?’ vroeg hij eenigszins onthutst.</p>
    <p>Hij dacht even na.</p>
    <p>‘Hoe kan je meenen, Carla,’ zeide hij ernstig, ‘dat God, die door de menschen als een
     Hemelsche Vader, als de Alliefde wordt aangebeden, drie kwart van het menschdom niet alleen zou
     laten lijden, maar hen zelfs van alle schoonheid, van alle hooger edeler leven zou doen
     verstoken blijven?.... en dat alles terwille van dat ééne vierde deel!’</p>
    <p>‘Toch is het zoo....’ herhaalde zij met aplomb. ‘Alles wat gebeurt, is Gods wil, anders zou
     het niet gebeuren.’</p>
    <p>‘Maar, lieveling, denk nu eens even na. Als het Gods eigen wil is, dat er zooveel geleden
     wordt op aarde, als hij, zooals je zegt, die menschen daarvoor geschapen heeft, dan zouden wij
     dus verkeerd doen met barmhartig te zijn en hun zelfs een aalmoes te geven?’</p>
    <p>‘Neen, want God wil, dat wij liefdadig zijn om in den hemel te komen.’</p>
    <p>‘Neen maar, Carla, nu wordt het te erg! Dus moet volgens jou al die ellende dienen om ons,
     hooggeborenen, die toch al zooveel hebben, den weg naar den hemel te banen ook nog?’</p>
    <p>Zij begon plotseling hard te lachen.</p>
    <p>‘O, foei! wat een bespottelijk discours is dat? Nu geen woord meer over zulke malle dingen,
     hoor!.... neen, neen, geen enkel woord!’ en zij hield zijn mond met haar beide handjes dicht.
     ‘Anders loop ik weg en laat je hier in een gezellig tête a tête met de zon, als je daar lust in
     hebt. Bonsoir!’</p>
    <p>Zij hield zich alsof zij werkelijk wilde heengaan, zoodat hij haar schielijk tegenhield en er
     een formeel stoeitooneeltje ontstond, een oogenblik later gevolgd door een van teederder aard,
     totdat eenig geluid in hun onmiddellijke nabijheid hen deed schrikken.</p>
    <p>Het was Carla die het eerst omzag en een half gesmoorden gil uitte.</p>
    <p>Daar, midden op het breede pad voor den koepel, stond niemand anders dan Meryan, strak en
     stijf en streng naar hen te zien, en als versteend, niet in staat zich te bewegen of iets te
     zeggen, staarden beiden hem een paar seconden aan.... totdat hij zonder een woord of gebaar hun
     den rug toekeerde, met zijn gewonen zwaren afgemeten stap verder ging, het eerste het beste
     zijpad insloeg en uit hun gezicht verdween.</p>
    <p>‘O, God!’ stamelde Carla, de handen voor het aangezicht slaande. ‘Hij heeft ons gezien....
     wat zal ik beginnen! Wij zijn verloren!’</p>
    <p>Barthold, zelf doodsbleek geworden bij die plotselinge verschijning van zijn vader, die hen
     daar als twee schuldigen betrapte, kon toch, na het eerste oogenblik van schrik, een zucht van
     verademing niet onderdrukken.</p>
    <p>‘Nu weet hij het ten minste!’ zeide hij halfluid, als tegen zichzelf.</p>
    <p>‘O! hoe kan je zoo iets zeggen!’ snikte zij wanhopig. ‘Je zult zien wat er gebeurt! Hij
     vergeeft het ons nooit!’</p>
    <p>‘Dat doet hij wèl, ik ken hem beter dan jij. Het feit dat wij van elkaar houden, is geen
     schande, integendeel. De eenige schande ligt in het huichelen en het verbergen van onze liefde.
     Morgen zal ik met hem spreken en alle schuld op mij nemen natuurlijk. Ik zal wel zorgen dat hij
     jou van niets kan beschuldigen’</p>
    <p>Maar wat hij ook zeide om haar te troosten en gerust te stellen, niets hielp.</p>
    <p>‘Ik ga dadelijk naar huis!’ zeide zij gejaagd. ‘Neem jij den anderen weg. Ik zeg dat ik
     hoofdpijn heb van avond en kom niet meer binnen. O! het is vreeselijk!’</p>
    <p>En met tranen van angst in de oogen, duwde zij hem weg en ijlde heen.</p>
    <p>Maar hij bleef nog even toeven, peinzend ziende naar den stralenden vuurbol die statig naar
     den kimmenrand zonk, diep inademend de koele avondlucht alsof hij zich van een zware last
     bevrijd voelde. Toen sloeg hij langzaam en in gedachten verzonken een pad in, dat langs een
     verren omweg naar huis voerde.</p>
   </div>
   <div type="chapter">
    <head><hi rend="it">[XXXVIII]</hi></head>
    <p>Den volgenden morgen na het ontbijt ging Meryan dadelijk naar zijn kamer, waar hij wel wist
     dat Barthold weldra uit eigen beweging zou verschijnen. Daarvoor kende hij hem genoeg. Hemzelf
     had het gebeurde van den vorigen avond zóó verbijsterd, dat hij nog wel een uur lang in het
     park was blijven ronddwalen. De ontvangen schok was in dubbele mate pijnlijk, omdat, afgezien
     nog van het feit dat hij nooit den wensch had gekoesterd Carla zijn schoondochter te zien
     worden, het aanschouwde tooneel zijn zelfvertrouwen had geschokt. Wat bleef er van zijn
     menschenkennis over? Barthold, een geheime liefdesbetrekking aanknoopend met een vrouw, die in
     het huis zijns vaders een afhankelijke positie innam. Barthold huichelend, hen allen
     bedriegend.... wie weet hoe lang reeds! Dus niet alleen een dweper, maar zwak en onbetrouwbaar
     bovendien!</p>
    <p>Dat er deloyale bedoelingen bij hem in het spel waren dacht hij geen oogenblik, maar het
     bedriegen, het veinzen, het om den tuin leiden van alle huisgenooten was in zijn oogen al erg
     genoeg. Dat hij het volste recht had Carla, die zooveel aan hem te danken had, hetzelfde te
     verwijten, kwam niet bij hem op. Een vrouw denzelfden moreelen maatstaf aan te leggen als een
     man, zelfs al was die vrouw ouder zou hij ongerijmd hebben gevonden. Al zijn verontwaardiging
     keerde zich dus tegen Barthold als den eenige die in deze toerekenbaar kon worden geacht.</p>
    <p>Tegenover Johanna had hij ook nu weder het stilzwijgen bewaard, en een nacht doorgebracht,
     waarin alle slaap hem verre bleef - een nacht waarin hij voortdurend dacht en berekende en
     wikte en woog met zoo volmaakte luciditeit, dat hij met een pijnlijk bonzend hoofd reeds bij de
     eerste morgenschemering was opgestaan, want rust kon hij toch niet vinden. Daarvoor woelden te
     veel plannen hem door het brein.</p>
    <p>In spanning wachtte hij thans op den schuldige, die den vorigen avond, bij zijn korte
     verschijning in de huiskamer, met geen blik door hem was verwaardigd geworden. En toen hij op
     het portaal zijn stap hoorde en de deurknop werd omgedraaid, was het hem alsof een ruwe hand
     hem bij de keel greep en hem het ademen belette</p>
    <p>Bleek kwam Barthold binnen en ging, met den rug naar het licht gewend, bij zijn schrijfbureau
     staan, terwijl Meryan, niet bij machte hem zoo vernederd voor zich te zien, met een penhouder
     in de hand strak voor zich uit tuurde.</p>
    <p>‘Vader, wat moet u van mij denken?....’ bracht hij, bij het zien van die strenge stijve
     houding, bijna onverstaanbaar uit; en toen de aldus aangesprokene tot eenig antwoord minachtend
     de schouders ophaalde, wankelde hij naar een stoel en ging daar zitten, doodstil, totdat
     Meryan, zich naar hem omkeerend, bemerkte dat hij snikte met geluidlooze hevigheid, de handen
     geperst voor het gelaat, het lichaam trillend van ingehouden schokken. Het was een snikken
     zonder tranen, dat pijnlijk was om aan te zien.</p>
    <p>‘Wat moet hij zich zwak voelen!’ dacht Meryan, nog meer ontstemd door die houding, en niet
     begrijpend hoe het juist zijn trots, zijn eergevoel was, dat werd gestriemd door het besef hier
     ajs een schuldige voor de rechtbank te staan.</p>
    <p>‘Barthold,’ zeide hij op bedarenden toon, ‘laten wij trachten kalm te blijven. Wat geschied
     is, kan toch niet meer ongedaan worden gemaakt. Zeg mij slechts dit ééne.... je beschouwt
     freule de Martignel als je verloofde, niet waar?’</p>
    <p>Barthold hief snel het hoofd op, en zijn ontdane trekken kwamen te voorschijn.</p>
    <p>‘Natuurlijk. Maar ik had het niet voor u moeten verbergen, dat is mijn schuld.’</p>
    <p>‘En sedert hoe lang.... houdt gij van elkaar?’</p>
    <p>‘Sedert verleden zomer.’</p>
    <p>‘Een vol jaar dus!’ klonk het op een toon van sarcasme.</p>
    <p>‘Ja, een vol jaar!’ barstte zijn zoon uit. ‘Een vol jaar heb ik gelogen en gehuicheld, en
     iedereen bedrogen, uur aan uur. U kunt mij nooit erger verwijten doen dan ik mijzelf reeds
     gedaan heb. Alles wat u mij voor de voeten wilt werpen, neem ik van te voren aan.’</p>
    <p>‘Maar waarom dan zoo te handelen?’ vroeg Meryan zachter, want die driftige opflikkering van
     trots deed hem zijn eigen bloed herkennen. ‘Waarom niet dadelijk eerlijk en loyaal met mij
     gesproken?’</p>
    <p>‘Dat had ik behooren te doen.... maar dat eerste jaar in Delft had ik niets uitgevoerd, en ik
     vond het dus ongerijmd dan ook nog met een engagement voor den dag te komen, daar ik vreesde
     dat.... u er tegen zoudt zijn.’</p>
    <p>‘Waarom vreesde je dat?’</p>
    <p>Hij aarzelde, ter wille van Carla weer genoodzaakt onwaar te zijn.</p>
    <p>‘Omdat ik in mijn eerste studiejaar was en niet eens examens had gedaan.... Carla vreesde het
     daarom ook.’</p>
    <p>‘Ik hoop dat je mijn vraag niet onbescheiden zult vinden,’ hernam Meryan met lichte ironie,
     ‘maar ik wilde weten, liefst naar waarheid, of je moeite hebt gehad haar jawoord te
     krijgen.’</p>
    <p>‘Ja, ontzaggelijk veel moeite.... al geloof ik dat onze affectie van beide kanten dadelijk
     even sterk was. Maar hare positie maakte haar zóó trotsch, zóó ongenaakbaar. Zij wilde zelfs
     heengaan, van hier vluchten voor goed, wijl zij zich te arm vond voor mij.... In het eerst was
     zij niet te bewegen naar mij te luisteren!’</p>
    <p>‘Zoo....’ zeide Meryan, zich over zijn vraag niet verder uitlatend, doch blijkbaar zeer
     verheugd over Barthold's kennelijk oprechte verklaring. ‘Nu, ik voor mij zie geen bezwaar in
     dat huwelijk. Carla is meerderjarig en haar eigen meester, en ik geef mijn toestemming.’</p>
    <p>Barthold rees overeind in hevige gemoedsbeweging. Wat hij ook verwacht had.... <hi rend="it"
      >deze</hi> snelle oplossing zeker niet.</p>
    <p>‘Uw toestemming?’ vroeg hij half ademloos. ‘Had Carla dàt maar kunnen voorzien!’</p>
    <p>‘Hoe bedoel je dat?’ vroeg zijn vader, die opmerking dadelijk releveerend. ‘Was zij het dan
     die vreesde open kaart te spelen?’</p>
    <p>Hij schrikte.</p>
    <p>‘Neen, zeker niet.... maar ik zeide u immers dat haar toestand haar zeer wantrouwend maakt!
     Zij is even fier als arm, en haar kieschheid is ongeëvenaard. U niet genoegzaam kennende, kan
     zij zich een volstrekte onbaatzuchtigheid van uwe zijde niet voorstellen. Het is immers de
     gewone loop van zaken, dat in onze kringen alle ouders voor hun kinderen naar fortuin omzien!
     Wat komt het er op aan, of men elkander liefheeft? Een goede partij - zooals Johan gedaan heeft
     - dàt heet natuurlijk verstandig!’</p>
    <p>‘Ik ben de laatste om een huwelijk als Johan gedaan heeft af te keuren!’ zeide Meryan scherp,
     zeer ontevreden over die zinspeling op Johan, die welbeschouwd heel wat levenswijsheid bleek te
     bezitten. ‘Bovendien zal ik volstrekt niet trachten mijzelven of anderen wijs te maken, dat
     mijn stoutste verwachtingen bevredigd worden door je huwelijk met een doodarm meisje, wier
     vader zich eerst ruineerde en toen zelf- moord pleegde! Maar een Meryan heeft slechts één
     woord. Wie aan een meisje uit goede kringen zijn liefde verklaart, moet zich als een man van
     eer gedragen.’</p>
    <p>‘Ik vind dat men tegenover ieder meisje, ook uit arme kringen, zich als een man van eer moet
     gedragen!’</p>
    <p>Meryan haalde de schouders op, zich niet verwaardigend hierop te antwoorden.</p>
    <p>‘U zult Carla nimmer toonen, niet waar? dat u alleen om <hi rend="it">die</hi> reden uw
     toestemming geeft....’ vroeg Barthold thans. ‘Zij zal immers nooit zich in haar fierheid kunnen
     gekrenkt voelen?’</p>
    <p>‘Een dergelijke vraag.... van jou.... verwondert me!’ sprak zijn vader op een toon, die
     bewees hoe diep hij gekwetst was. ‘Ik meen dat je den naam dien je draagt, van <hi rend="it"
      >mij</hi> hebt ontvangen!’</p>
    <p>‘Dat is waar!’ zeide Barthold trotsch het hoofd oprichtend. ‘Maar sedert eergisteren weet ik
     dat wij op vele punten zoo geheel anders....’</p>
    <p>‘Mag ik je verzoeken,’ viel Meryan in op een toon van gezag, ‘die andere treurige zaak te
     laten rusten. Elke dag heeft reeds genoeg aan zijn eigen leed. Laten wij ons dus voor het
     oogenblik tot het heden bepalen. Ik geef dan, zooals ik gezegd heb, mijn toestemming tot je
     engagement met Carla de Martignel, maar onder één voorwaarde....’</p>
    <p>Barthold zag hem in spanning aan, verwachtend een ontgoocheling, een tijdelijke scheiding
     voor het minst.</p>
    <p>‘Op voorwaarde, dat het engagement onmiddellijk publiek wordt en jelui in het najaar
     trouwt.’</p>
    <p>Barthold meende te droomen. ‘Trouwen!’ herhaalde hij als verwezen.</p>
    <p>‘Ja, dat is mijn bepaalde wensch. Ik heb alles rijpelijk overdacht sedert gisteren avond.
     Vooreerst ben ik in beginsel tegen lange engagementen. Vervolgens maakt zoo'n geheel nieuwe
     verhouding de positie in huis vrij moeielijk.... èn voor haar èn voor ons. Hoewel met alle
     égards behandeld, was zij toch een soort van gouvernante en.... zoo'n metamorphose van
     toestanden is lastig, ook voor de buitenwereld. Haar voor die twee jaren weg te zenden, gaat
     ook niet, omdat zij geen tehuis heeft. Ergo is het veel beter dat jelui maar dadelijk een eigen
     huishouden opzet. Het kamerleven, nu je verloofd bent, zal je ook niet bijster bevallen, en er
     is niets ongewoons in dat een student trouwt. Het komt niet veel voor, maar het gebeurt toch
     wel.’</p>
    <p>Barthold stond hem nog altijd verbaasd aan te staren.</p>
    <p>‘Maar ik ben immers nog niets.... Waar zullen wij van leven?’</p>
    <p>‘Dat is natuurlijk mijn zaak. Een ongetrouwd student kost niet heel veel minder dan een jong
     huishouden. Laat mij die practische zaken maar met je vrouw uitmaken.’</p>
    <p>‘Ik zie werkelijk niet in, waarom het zich niet anders zou kunnen schikken....’ begon hij
     opnieuw.</p>
    <p>‘Nu begrijp ik je toch waarachtig niet!’ viel zijn vader ongeduldig tegen hem uit. ‘Een
     voorstel dat een ieder die verliefd is met twee handen zou aangrijpen, laat jou koud niet
     alleen, maar je stribbelt tegen alsof je ongeluk er mede gemoeid is!’</p>
    <p>‘Neen, dat niet.... maar hoe kon ik zoo iets verwachten? Het treft me zoo onvoorbereid... en
     dan zoo geheel door u te worden onderhouden!....’</p>
    <p>‘O, zoo.... kan je trots dat niet gedoogen? Maar als je niet trouwt, wie onderhoudt je
     dan?’</p>
    <p>Een smartelijke trek gleed over Barthold's gelaat bij die op ironischen toon geuite vraag.
     Hij begreep het ongerijmde van zijn redeneering, en toch stuitte hem de gedachte als getrouwd
     man onzelfstandig en afhankelijk te zijn als een kind.</p>
    <p>‘Ik zal u misschien gruwelijk ondankbaar toeschijnen, vader.... vergeef het me. Ik moet
     inderdaad heel gelukkig zijn, en ik ben het ook.... Het was zeker de eerste verrassing en
     verwondering.’</p>
    <p>‘Die verwondering kan ik me niet goed verklaren. Het zou voor ons ondoenlijk zijn je
     aanstaande nog twee jaren lang bij ons aan huis te hebben. En haar zoolang bij anderen als het
     ware uit te besteden, zou nog dwazer wezen. Ik vind dit dus voor alle partijen de meest
     eenvoudige en voor de hand liggende oplossing. Zoo zal iedereen het ook beschouwen, behalve
     jij, naar het schijnt.’</p>
    <p>Barthold's gelaat begon op te helderen. Wat was er ook eigenlijk tegen? Gedurende zijn
     studiejaren bleef hij toch afhankelijk, getrouwd of niet. Het verschil lag dus maar in zijn
     verbeelding. Hoe gek zich niet van ganscher harte te verheugen! Carla zijn vrouw.... zoo
     spoedig reeds! Zoo'n geluk was nauwelijks te omvatten!</p>
    <p>In een plotselingen élan ging hij naar zijn vader toe en drukte hem de hand.</p>
    <p>‘Ik ben u dankbaar.... geloof me, maar ik heb nog een gevoel alsof het niet waar kan zijn -
     dat moet u toch begrijpen.’</p>
    <p>‘Dat begrijp ik zeer goed,’ zeide Meryan, maar Barthold miste de oude hartelijkheid in zijn
     toon en voelde zich weer verstijven, begreep dat de kille schaduw tusschen hen neergestreken
     nog altijd dáár was en niet verdwijnen zou, zoolang hij zijn zelfheid niet vernietigde.</p>
    <p>‘En nu wij zoover zijn,’ hernam Meryan kort en zakelijk, ‘zullen we ook maar alle verdere
     knoopen doorhakken en de zaak definitief regelen. Moeder weet nog niets.... ik wil dus nu
     dadelijk met haar gaan spreken en overleggen, en in dien tijd gun ik jou het genoegen je
     aanstaande vrouw alles mee te deelen. Daarna echter wensch ik met haar een onderhoud onder vier
     oogen te hebben. Verzoek haar dus uit mijn naam dezen middag om twee uur hier in mijn kamer te
     komen. Dat is afgesproken, niet waar?’</p>
    <p>‘Ja, vader.’</p>
    <p>Barthold zeide niets anders dan dit, terwijl hij daar stond als iemand die bevelen in
     ontvangst neemt. De korte autoritaire toon drong terug elke gevoelsuiting, hoewel het in zijn
     binnenste hoog opgolfde en de warreling zijner sensaties zóó was, dat hij niet meer wist of
     vreugde dan wel smart op dit oogeblik bij hem domineerde. Dit ééne was hij zich duidelijk
     bewust: verloren had hij, wat hij van kind af als het hoogste had beschouwd, wat hem als iets
     heiligs was geweest. En in de ontzetting dier gedachte kwam het bijna vrouwelijk verlangen bij
     hem op, het uit te schreeuwen van smart, te zeggen, dat hij het verlies van dat geloof, van dat
     devote vertrouwen niet dragen kon.</p>
    <p>Hij, die als knaap nooit behoefte had gehad aan teederheid of liefkoozingen, die, nimmer
     verloochenend den vaderlijken aard, boven alles vereerd had die trotsche, gesloten,
     geconcentreerde natuur, begreep niets van de zonderlinge weekheid welke hem nu dreigde te
     overmeesteren en die hij een zwakheid achtte.</p>
    <p>En terwijl al deze en dergelijke gevoelens en perplexiteiten hem bestormden met ongekende
     hevigheid, bleef hij koud en stijf staan, en ging, na het laatste bevel te hebben ontvangen,
     zwijgend de kamer uit.</p>
   </div>
   <div type="chapter">
    <head><hi rend="it">[XXXIX]</hi></head>
    <p>Meryan, als voortgejaagd door zijn drang tot handelen en beslissen, ging dadelijk zijn vrouw
     opzoeken, zag haar buiten met een grooten tuinhoed op, bezig met haar bloemen, en terwijl hij
     naar haar toe ging en de nog altijd meisjesachtige figuur in haar kalme bezigheid gadesloeg,
     vloog de gedachte hem door het hoofd, hoe weinig de mensch soms vermoedde welke onheilen
     langzaam boven zijn hoofd samenpakten, om dan plotseling allen te samen los te barsten.</p>
    <p>‘Ga eens met mij mede,’ zeide hij op een toon, die haar snel deed opkijken. ‘Ik heb iets met
     je te bespreken.’</p>
    <p>Dadelijk legde zij haar schoffeltje neder en volgde hem in een schaduwrijke laan niet ver van
     het huis.</p>
    <p>‘Wat is er?’ vroeg zij bezorgd.</p>
    <p>‘Je schijnt evenmin als ik iets te hebben gemerkt van wat er sedert een vol jaar in ons huis
     gaande is.... tusschen Bart en Carla?’</p>
    <p>‘Tusschen Bart en Carla!’ herhaalde zij in de uiterste verbazing. ‘Je wilt toch niet zeggen
     dat....’</p>
    <p>‘Ja.... dat wil ik juist zeggen.’</p>
    <p>Zij sloeg de handen samen, hem aanziende met hare blauwe kinderoogen, die nooit iets anders
     zagen dan wat zij prettig vonden om te zien.</p>
    <p>‘Verleden jaar, hier buiten, hebben zij zich in het geheim verloofd. Gisterenavond laat, dood
     toevallig dien kant uitwandelend, betrapte ik ze bij een teeder tête à tête in den koepel.
     Anders hadde het spelletje nog lang kunnen voortduren.’</p>
    <p>‘Maar dat is verschrikkelijk! Dan moet zij dadelijk weg!’ riep Johanna. ‘Wie zou zóó iets van
     onzen Bart hebben gedacht?’</p>
    <p>‘Dadelijk weg is een ongerijmdheid en.... bovendien verre van goedhartig. Carla de Martignel
     is geen dienstbode, voor zoover ik weet. Waarom vind je het eigenlijk zóó verschrikkelijk?’</p>
    <p>‘Wel.... zij is heelemaal niets! Is dat nu een meisje om met onzen zoon te trouwen?’</p>
    <p>‘Ja, zij is arm, maar gelukkig van goede geboorte, het had erger kunnen zijn.’</p>
    <p>‘Dus vind je het goed?’ klonk haar ontstelde vraag.</p>
    <p>Meryan haalde de schouders op.</p>
    <p>‘Goed en goed is twee. Ik zal niet zeggen dat dit huwelijk mijn ideaal is. Maar we staan nu
     eenmaal voor een feit en er valt niets aan te veranderen. Barthold is doodelijk verliefd op
     haar en zij op hem.... maar zij durfden er natuurlijk in de gegeven omstandigheden niet voor
     uitkomen. En nu kan ik toch niet optreden als een ouderwetsch vader in een melodrama! Derhalve
     is mijn idee zoo....’</p>
    <p>Hier hield hij even op. Aan zijn vrouw te beduiden wat zijn wil was, kon niet moeielijk voor
     hem wezen, maar hij wilde haar winnen voor zijn plan, en daarom besloot hij met eenige
     diplomatie te werk te gaan.</p>
    <p>‘Weet je waar ik voornamelijk tegen opzie...? Minder tegen het huwelijk op zichzelf dan wel
     tegen het vooruitzicht, terwijl hij nog twee jaar in Delft is, Carla als onze aanstaande
     schoondochter in huis te moeten houden.... jij zeker ook?’</p>
    <p>‘Natuurlijk,’ riep Johanna uit den grond van haar hart. ‘Want zij is après tout toch Baby's
     gouvernante geweest, en dan nu zoo'n geheele andere toestand..... het is onmogelijk!’</p>
    <p>‘Juist, dat ben ik volmaakt met je eens; het is onmogelijk.’</p>
    <p>‘Zij kan gaan naar de Corduroy's in Brussel,’ hernam zij haastig, ‘en wie weet.... misschien
     zal die gekke verliefdheid dan wel uitslijten?’</p>
    <p>‘Ik vind niet, Johanna,’ zeide haar man misnoegd, ‘dat men het recht heeft in dit geval
     eerder van ‘gekke verliefdheid’ te spreken dan in elk ander geval van dien aard.’</p>
    <p>‘Ik wel,’ zeide zij in een plotselingen opstand van wil, en tegelijkertijd een kleur van
     schrik krijgend over haar eigen durven. ‘Ik vind het van Bart kinderwerk.... en zij is
     anderhalf jaar ouder!’</p>
    <p>‘Ik niet!’ zeide hij op een toon die geen verdere tegenspraak toeliet. ‘Carla is een van die
     persoontjes, die zeer licht een mannenhoofd op hol brengen. In mijn tijd zou ik zeker
     denzelfden weg zijn opgegaan. Misschien is het van mijn kant onvoorzichtig geweest onze jongens
     aan zoo'n proef te wagen. Voor Johan heb ik in den beginne wel eens gevreesd.... maar aan Bart
     heb ik, zonderling genoeg, geen oogenblik gedacht.’</p>
    <p>‘Ik ook niet.... en ik heb ook nooit het geringste gemerkt.’</p>
    <p>Meryan glimlachte. Dat zijn vrouw iets zou gemerkt hebben waar hij zelf niets had vermoed,
     was nog al onwaarschijnlijk.</p>
    <p>‘Toch is het een feit,’ zeide hij bedaard, ‘en een feit waaraan <hi rend="it">niets</hi> te
     veranderen valt.’</p>
    <p>Johanna werd zelden boos, maar nu had zij toch moeite haar ergernis te onderdrukken; en
     inzonderheid verdroot haar de toegevendheid van haar anders zoo strengen echtgenoot. Zij
     begreep er niets van. Indien hij de meest krasse maatregelen had voorgesteld om het jonge paar
     te scheiden, zou zij die dadelijk hebben goedgekeurd. Zij was zacht en vrij goedig, maar altijd
     binnen het kleine kringetje van haar denken en voelen. Dat een meisje, zoo doodarm en jaren
     lang door haar als een soort van ondergeschikte beschouwd, nu plotseling tot den rang van haar
     schoondochter zou klimmen, vond zij ongehoord. Bovendien kwam haar oude, nooit geheel verdwenen
     achterdocht weer boven.</p>
    <p>‘Als zij onzen jongen maar niet beschouwt als een middel om geborgen te zijn!’ merkte zij
     aan.</p>
    <p>‘Deze verdenking vind ik al zeer onedelmoedig,’ antwoordde haar man scherp. ‘Natuurlijk kan
     die elk meisje treffen, dat het ongeluk heeft geruineerd te zijn.... en dan schijnen juist de
     leden van haar eigen geslacht geen genade te kennen. Gewoonlijk ben jij toch niet zoo
     ergdenkend. Maar hoe ook, ik voor mij heb die vrees volstrekt niet, en stel Barthold hoog
     genoeg, om aan te nemen dat een vrouw hem om hemzelf kan liefhebben.’</p>
    <p>Johanna zag dat hij boos werd en zeide niets meer.</p>
    <p>‘Maar om nu te komen tot de eigenlijke kwestie.... Carla onder deze nieuwe omstandigheden bij
     ons te houden, gaat niet. Dus ben ik er voor het engagement zoo gauw mogelijk publiek te maken
     en ze in het najaar eenvoudig te laten trouwen.</p>
    <p>‘Je zult daar misschien het eerste oogenblik vreemd van opzien,’ vervolgde hij dadelijk, om
     elke hinderlijke exclamatie te voorkomen, ‘maar ik heb er zeer lang over nagedacht en dat is de
     beste of liever de eenige rationeele oplossing. Of hij in Delft op kamers woont, of een eigen
     huishouden opzet, maakt au fond weinig verschil, en het trouwen van een student is niet zoo
     ongewoon.’</p>
    <p>Zijn vrouw was eerst te verbaasd om woorden te vinden. Bovendien kende zij hem genoeg om te
     begrijpen, dat zij als gewoonlijk voor eene reeds genomen beslissing werd gesteld. En juist
     dit, wel verre van haar tot tegenstand te prikkelen, deed haar berusten. Zij was overtuigd van
     zijn meerderheid in elk opzicht, en zoo een zijner daden vlak tegen haar wenschen indruischte,
     was zij dadelijk bereid met haar gewone blijmoedigheid zich naar hem te schikken. Zoo ook nu.
     Wel duizelde het haar nog eenigszins, terwijl hij voortging zijn plan te ontvouwen en in de
     bijzonderheden er van afdaalde, maar nu eenmaal zijn vaste wil als het ware suggereerend op
     haar werkte, was ook haar tegenstand van denken gebroken en begon zij voor de gunstige zijde
     oog te krijgen.</p>
    <p>‘Ik heb er al dikwijls over gedacht, hoe wij met Carla hadden moeten doen later.... als Baby
     eens trouwt.’</p>
    <p>‘Ik ook. Haar weg te zenden was haast niet doenlijk. Reeds half en half had ik plan tegen
     dien tijd met Emilie Corduroy te beraadslagen.... maar nu is dat niet meer noodig.’</p>
    <p>‘Wie zou nu toch ooit gedacht hebben, dat die twee voor elkaar geschikt waren....’ klonk haar
     opmerking een weinig later. ‘Zij, zoo'n echt Fransch, coquet, wuft ding, en hij met zijn stille
     ernstige natuur!’</p>
    <p>‘Zoo zie je alweer dat het spreekwoord: “les extrêmes se touchent” waarheid bevat. Maar je
     moet Carla niet “wuft” noemen. Wij, Hollanders, zijn zoo licht geneigd uiterlijkeelegantie met
     wuftheid te vereenzelvigen. Zij is juist in hooge mate practisch van aard, en Bart is de
     belichaamde onpractischheid. Hoe meer invloed zij dus in dat opzicht op hem oefent, hoe beter.
     De arme jongen is op weg een dweper teworden, en juist met het oog diarop is de gevonden
     oplossing zoo goed.’</p>
    <p>‘Een dweper?.... Hoe bedoel je dat? Ik dacht dat hij heelemaal niet geloovig was?’</p>
    <p>‘Niet geloovig op het punt van kerkelijke dogma's, maar helaas, slechts al te geloovig aan
     andere dingen, en zoo iemand, kan een vrouw als Carla, die natuurlijk op hem een groot
     overwicht zal kunnen krijgen, hem daarvan genezen.’</p>
    <p>‘Geloovig aan andere dingen....’ herhaalde Johanna verbaasd. ‘Maar welke dingen dan
     toch?’</p>
    <p>Meryan dacht even na. Zou hij er haar iets van zeggen? Zou zij het voldoende kunnen
     begrijpen? Ja, misschien wel; in ieder geval genoeg om haar gunstig voor het huwelijk te
     stemmen.</p>
    <p>‘Wel, hij is tegenwoordig bezig met zich in de oogen van ieder verstandig mensch onmogelijk
     te maken, en zijn toekomst te vernietigen, niet meer of niet minder. Hij houdt zich nota bene
     op met socialisten!’</p>
    <p>‘Wat zeg je daar.... met socialisten!’ riep Johanna, hevig schrikkend, daar aanstonds
     visioenen van bommenwerpers en straatschandalen voor hare verbeelding oprezen. ‘Dat is toch
     niet mogelijk.... Barthold, onze Barthold!’</p>
    <p>‘Het is niet alleen mogelijk, het is zoo, en niet anders. Hij heeft zelfs, even voordat hij
     hier kwam, zonder ons iets te zeggen, een soort van propaganda-reis naar Friesland meegemaakt -
     zoo heeten die lieden hun opruiingstochten - en wel met een van de ergste belhamels.... dien
     Martalis, waar je wel eens van gehoord hebt!’</p>
    <p>‘Barthold met zóó iemand op reis! Maar dan moet hij krankzinnig zijn geworden! En hoe weet je
     het, als hij het voor ons verborgen houdt?’</p>
    <p>‘Ik vernam het door een van die vuile blaadjes, waarvan ik er anders nooit een in handen
     krijg natuurlijk. Maar nu werd het mij gezonden door Menners, dien ik, zooals je weet, juist
     wegens zijn socialistische theorieën heb ontslagen. Weinig vermoedend wat ik zou vinden, deed
     ik het open.... en daar stond met vette letters <hi rend="it">onze naam</hi>, gedrukt als hoofd
     van een berichtje: “Meryan te Schoterveem.” Hij had daar op een volksvergadering een paar
     woorden gesproken. En nu werd gauw die gelegenheid te baat genomen, om onzen naam in hun
     kolommen te drukken. Je begrijpt wat er in me omging!’</p>
    <p>‘Wat kan hem toch bezielen!’ riep Johanna wanhopig. ‘Wat beweegt hem zichzelf en ons te
     schande te maken?’</p>
    <p>‘Ik zeide het je immers! Hij gaat dwepen.... dwepen met het volk, met gelijkheidsideeën. Hij
     vindt dat alle menschen gelijk moeten wezen.... geen armen en geen rijken meer. Alle geld en
     goed moet verdeeld, en iedereen moet mooie huizen en buitengoederen hebben en dezelfde weelde
     genieten. En nu wil hij zich aansluiten bij dat volkje, dat hetzelfde al jaren lang van de
     daken predikt.... in één woord, hij wil ook een socialist worden.’</p>
    <p>Johanna, die al bleeker en bleeker was geworden, stond plotseling stil en barstte in tranen
     uit. Tegen zooveel achtereenvolgende schokken waren haar zenuwen niet bestand.</p>
    <p>‘Je zult er je toch meê bemoeien....’ snikte zij, ‘hem verbieden zich ooit meer met zulke
     dingen in te laten?’</p>
    <p>‘Verbieden zou niet veel helpen, integendeel juist verkeerd werken. Maar trek het je niet al
     te veel aan, Johanna. Ik heb nu alle hoop, met tact en overleg die noodlottige neigingen nog
     wel den kop te kunnen indrukken; en daarbij kan niemand mij beter ter zijde staan dan juist
     zijn aanstaande vrouw, die in geen enkel opzicht daarin met hem zal meegaan. Ik ben benieuwd of
     zij zelfs iets van dien aard bij hem vermoedt.... dat denk ik straks te onderzoeken. Begrijp je
     nu waarom dit huwelijk juist in de gegeven omstandigheden zijn redding zijn kan? Zijn vrouwtje
     zal hem wel van dergelijke dwaasheden terugbrengen.’</p>
    <p>‘Maar één ding wil ik je toch nog even zeggen, kindlief, want je maakt er je anders misschien
     een totaal verkeerde voorstelling van. Wat hij <hi rend="it">bedoelt</hi> is mooi en edel, maar
     juist om die reden niet voor verwezenlijking vatbaar. Daarom noemen, wij zulke menschen dwepers
     en utopisten.’</p>
    <p>‘Maar zij doen toch altijd zulke vreeselijke dingen, die socialisten!’ zeide zij, haar
     betraand gelaat verwonderd tot hem opheffend.</p>
    <p>‘Je bedoelt het volk ophitsen en straatrumoer maken.... ja, dat <hi rend="it">heet</hi> ook
     allemaal te worden gedaan met een edel doel. En het ongeluk is juist, dat onze goede jongen
     zich vastklampt aan het mooie van het idee, dat toch onbereikbaar is - terwijl de anderen
     gelukzoekers zijn, politieke tafelschuimers, die het volk slechts gebruiken als een voetstuk om
     hun eigen eerzucht te bevredigen. Ik heb getracht bedaard met hem te redeneeren, maar te
     vergeefs; dus nu is al mijn hoop gevestigd op Carla's invloed. Intusschen heeft Bart mij diep
     teleurgesteld, dat wil ik wel bekennen. Ik meende dat hij, hoe jong ook, een karakter had van
     ijzer en staal, maar hij blijkt te zijn zwak, licht bewogen, vatbaar als een vrouw voor
     vluchtige gevoels-indrukken. Wie zou dàt ooit gedacht hebben!’</p>
    <p>Een hevige smart trilde in Meryan's gebroken stem nu hij voor de eerste maal zijn kommer in
     woorden uitte. Het was alsof zijn trekken zich dieper groefden en zijn krachtige gestalte zich
     boog onder den zwaren last hem zoo onverwachts op de schouders gelegd.</p>
    <p>Johanna zag zijn aandoening en besefte op eens hoe diep hij het zich aantrok. Dit stemde haar
     kalmer. Nu hij zelf het zoo ernstig inzag, zou hij wel het noodige doen om alles terecht te
     brengen, zooals zij dat van hem gewoon was. Zij stelde niet slechts een onbepaald vertrouwen in
     zijn oordeel, maar kende hem zelfs een soort van almacht toe in het oplossen van moeielijkheden
     zich voordoende in het dagelijksch leven.</p>
    <p>‘Ja, nu het zoo met hem gesteld is, zal trouwen het beste voor hem wezen,’ zeide zij, alweer
     haar gewone opgeruimdheid terugkrijgend. ‘Wanneer denk je met Carla te spreken?’</p>
    <p>‘Vandaag nog. Zij weet het nu al door hem, maar om twee uur wacht ik haar in mijn kamer. Zij
     zal wel niet aan het déjeuner verschijnen straks. En wat ik je nog zeggen wilde: het is van het
     allerhoogste gewicht, Johanna, dat jij geen woord tegen hem zegt van wat ik je verteld heb van
     zijn dweperijen, het beste is zulke dingen dood te zwijgen. Dat is de eenige wijze om ze
     onbelangrijk te maken. Met een zieke moet men nooit over zijn kwaal spreken, maar hem afleiding
     verschaffen. Je houdt je dus alsof er niets bijzonders gaande is. Trouwens nu in den eersten
     tijd, met het publiek worden van zijn engagement en dat alles, zal hij te veel andere dingen
     hebben om aan te denken.’</p>
    <p>Hij zag op zijn horloge. Reeds half één, dus tijd voorde lunch. Johanna spoedde zich naar
     huis, hij langzaam volgend, peinzend over het onderhoud dat hij met Carla zou hebben en waarvan
     naar zijn overtuiging zooveel zou afhangen.</p>
   </div>
   <div type="chapter">
    <head><hi rend="it">[XL]</hi></head>
    <p>Hij stond voor het venster toen zij binnenkwam, en zich dadelijk omkeerend, trad hij naar
     haar toe met die hem aangeboren hoofschheid, welke hij tegenover de jonge vrouw die in zijn
     huis een afhankelijke positie innam nooit één oogenblik had verloochend. Sedert het tooneel den
     vorigen avond in den koepel, had hij haar niet wedergezien; en hij was er nu slechts op bedacht
     haar elk pijnlijk gevoel te besparen.</p>
    <p>‘Carla....’ zeide hij, haar voor de eerste maal bij den naam noemend en hare beide handen in
     de zijne nemend, ‘ik stel er prijs op je de verzekering te geven, dat de keuze van mijn zoon
     ons allen welkom is.’</p>
    <p>‘Dank u....’ fluisterde zij ontroerd, en zoo volmaakt was hare houding zooals zij daar stond,
     geheel in het zwart, in al haar slanke lenige gratie, het hoofd als gebogen onder den druk
     harer gewaarwordingen, dat Barthold's vader haar met onverholen bewondering en sympathie
     aanzag. ‘Bon sang ne peut mentir!’ dacht hij. ‘Duizendmaal liever een doodarme aristocrate dan
     een rijke roturière!’ En zoo er wellicht, onder het gesprek met zijn vrouw, eenige argwaan bij
     hem was opgerezen aangaande de echtheid harer gevoelens, thans voelde hij zich volkomen
     gerustgesteld.</p>
    <p>‘En juist omdat wij u zoo gaarne onze dochter willen noemen,’ vervolgde hij op een toon van
     zacht verwijt, ‘ware eene openlijke verklaring ons veel liever geweest.... dat begrijpt ge wel,
     niet waar?’</p>
    <p>‘Ja, dat begrijp ik nu.... en wij hebben beiden schuld,’ zeide zij, in lieve verwarring het
     hoofd nog dieper buigend. ‘Vergeef mij dat ik aan uwe nobele gevoelens kon twijfelen, maar mijn
     smartelijke ervaringen sedert mijn ongeluk....’</p>
    <p>‘Verdiep je daar niet meer in, mijn arm kind....’ viel hij snel in, drukkend de handjes, die
     nog altijd in de zijne lagen, met troostende hartelijkheid. Vervolgens trok hij een fauteuil
     naar zich toe, waar hij haar deed nederzitten en bleef zelf staan, soms op en neder loopend of
     tegen een der boekenkasten leunend, terwijl Carla, koel en berekenend als altijd, zich afvroeg,
     wat zich achter zooveel beminnelijkheid kon verbergen. Gelooven aan volstrekte
     onbaatzuchtigheid kon zij niet, en hoewel inwendig jubelend van vreugde over de zoo onverhoopte
     ontknooping, zocht zij naar de oorzaak die volgens haar vermoeden zich schuil hield - een
     vermoeden waarin zij nog versterkt werd door de plechtige préléminaires van hun onderhoud.</p>
    <p>‘Ik behoef je niet te vragen,’ hernam Meryan na een pauze, ‘of je mijn zoon liefhebt. Juist
     de omstandigheid dat hij niet iemand is, die door schitterende uiterlijke hoedanigheden ooit
     een vrouw zal aantrekken, is mij een waarborg, dat gij de groote hoedanigheden van zijn
     karakter hebt leeren waardeeren.’</p>
    <p>‘Où veut-il en venir? Dieu qu'il est embêtant!’ dacht zij ongeduldig. ‘Ik weet immers genoeg
     dat die jongen een soort van achtste wereldwonder in zijn oogen is! Moet hij me dat weer
     opnieuw gaan beduiden?’</p>
    <p>Inmiddels keek zij met een half bedeesde uitdrukking op haar gezichtje naar den grond en
     knikte bevestigend.</p>
    <p>‘En hij heeft ook zeer groote eigenschappen van hart en gemoed,’ ging Meryan voort,
     ‘eigenschappen die hem zelfs leiden tot overdrijving somtijds. Zeg eens, mijn kind,’ en met
     deze woorden schoof hij een stoel bij en ging naast haar zitten, leunend met den arm om den rug
     van haar voltaire, terwijl zijn toon tot een vertrouwelijk fluisteren afdaalde, ‘heeft hij wel
     eens met je over maatschappelijke toestanden gesproken?’</p>
    <p>‘Neen,’ zeide Carla in volle oprechtheid, terwijl zij hem verwonderd aanzag. Geheel onder den
     indruk van de verschillende emoties, elkaar in de laatste vier-en-twintig uren opvolgend, was
     zij ‘de rare dingen’, den vorigen avond door hem gedebiteerd, glad vergeten.</p>
    <p>‘Dat dacht ik wel!’ zeide hij met zichtbare satisfactie. ‘Hij begreep wel geen sympathie bij
     je te vinden op dat punt.’</p>
    <p>‘Op welk punt?’ vroeg Carla, nog volstrekt niets begrijpend.</p>
    <p>‘Wel op het punt van.... zijn sociale theorieën, zijn ingenomenheid met het volk.’</p>
    <p>‘Met het volk....’ zeide Carla op een toon van afkeer. ‘Is hij ingenomen met het volk? Hè!
     daar heb ik juist zóó iets tegen!’ Zij huiverde even.</p>
    <p>Meryan glimlachte. Deze uiting, met die rillende schouderbeweging, hoe aardig en naïef ook
     hem uit dat mooie vrouwenmondje toeklinkend, was zelfs hem wat kras.</p>
    <p>‘Wat is zij toch weinig ontwikkeld!’ dacht hij.</p>
    <p>‘Ik kan mij je gevoel op dat punt voorstellen.’ Zijn toon was nu zacht en onderrichtend als
     die welken men tegenover een kind bezigt, ‘maar wij moeten toch onderscheid maken tusschen volk
     en volk, nietwaar? Er bestaat een categorie van wezens, tot de laagste trappen der maatschappij
     behoorend, die wij het grauw, het plebs noemen. Maar er zijn ook arbeiders op de wereld - die
     klasse van menschen die met hard werken eerlijk den kost verdienen en dus op onze volste
     achting recht hebben.’</p>
    <p>‘Nu herinner ik me toch dat hij me daarover gesproken heeft,’ zeide Carla. ‘Hij vond het
     verkeerd, dat er menschen waren die God geschapen had om het nare werk voor ons te doen.’</p>
    <p>‘Juist, zijn illusie is dat alle menschen gelijk worden, en daarom wil hij zich.... bij de
     socialisten aansluiten.’</p>
    <p>‘Bij de socialisten aansluiten... dat meent u toch niet?’ riep Carla, in haar ontsteltenis
     half overeind rijzend, zoodat haar aanstaande schoonvader haar met een bedarende geste weer tot
     zitten aanmaande.</p>
    <p>‘Ik geloof,’ zeide hij nogmaals glimlachend, ‘dat je niet precies weet wat socialisme is,
     lieve Carla. Je leest nooit couranten en....’</p>
    <p>‘Jawel,’ zeide zij bijna angstig, ‘dat zijn die boosdoeners die keizers en koningen
     vermoorden en al die afschuwelijke dynamiet-aanslagen hebben gepleegd.’</p>
    <p>‘Neen, dàt zijn geen socialisten, dat zijn heele of halve krankzinnigen, die in een gesticht
     thuis behooren! En....’ ging Meryan hoogst ernstig voort, eenigszins korzelig wordend onder de
     omstandigheid dat hij zelf nu ten slotte nog genoodzaakt was socialisten te verdedigen, ‘en je
     zult toch wel niet aannemen, dunkt me, dat de man dien je lief hebt en tot je echtgenoot hebt
     gekozen, zich met boosdoeners en moordenaars zou ophouden?’</p>
    <p>Zij vreesde zich te hebben verraden en werd vuurrood.</p>
    <p>‘Daarom juist schrik ik er zoo van,’ en in haar oogen kwamen tranen te voorschijn.</p>
    <p>‘Neen, neen, je begrijpt er heelemaal niets van,’ zeide hij wrevelig en daardoor onbewust in
     zijn meest apodictischen toon vervallend. ‘De socialistische beweging is in beginsel juist
     humanitair, dat wil zeggen, edel, menschlievend, huldigend het beginsel: ieder voor allen, in
     plaats van: ieder voor zich. Zij streeft er naar alle menschen op aarde geluk en welvaart te
     verschaffen, geen armen meer te duiden; begrijp je het nu?’</p>
    <p>‘Maar dat is immers onmogelijk, als God ze anders geschapen heeft en wil dat er werkmenschen
     zijn?’</p>
    <p>‘Juist, dat is onmogelijk.... geheel en al onmogelijk!’ zeide hij, het zwaartepunt van haar
     volzin behendig ontwijkend. ‘Daarom noemen wij practische menschen deze drijvers utopisten -
     dat wil zeggen, lieden die alles mooier zien en willen dan het is en naar de maan grijpen. En
     nu is onze Bart, die, gedreven door zijn edel hart, alle menschen gelukkig zou willen maken,
     ook zoo'n utopist, en wil zich aansluiten bij socialisten, die geen benul hebben van wat het
     leven is, die eenvoudig een wereldje op hun eigen hand willen maken, waar alles even goed is en
     prettig en alle menschen elkaar liefhebben als broeders, geheel zooals Christus dat heeft
     geleerd.’</p>
    <p>‘Maar dat kan Christus toch zóó niet bedoeld hebben, want Christus was de eigen zoon van God,
     en God heeft de wereld gemaakt zooals zij is met armen en rijken!’</p>
    <p>‘Dat is te zeggen....’ zeide Meryan, zoo onthutst over die redeneering, dat hij den draad
     zijner gedachten bijna kwijt raakte, ‘je weet wel, niet waar? dat Christus ons geleerd heeft
     goed te zijn voor de armen en hun veel te geven van onzen overvloed.... dàt bedoelde ik. En nu
     schermen de socialisten met al de dingen die hij gezegd heeft, en overdrijven, en zouden willen
     dat wij onszelven arm maakten en alles weggaven. Zoo zie je,’ ging hij voort, vermoeid van de
     inspanning die het hem kostte tot het niveau van haar begrijpen af te dalen, ‘zoo zie je, dat
     Barthold het beste en edelste bedoelt; maar met dat al ben ik zeer bekommerd over hem, want dat
     droomen over het onmogelijke is noodlottig voor zijn carrière en zijn toekomst.’</p>
    <p>‘Natuurlijk,’ zeide zij dadelijk, ‘want met socialisten wil toch geen fatsoenlijk mensch iets
     te doen hebben.’</p>
    <p>‘Ik hoop dan ook hem verder te bewaren voor die gevoelsuitersten, die hem op een dwaalspoor
     brengen; en wie zal mij daarin beter kunnen helpen dan de vrouw die hem liefheeft?’</p>
    <p>Dit zeggende nam Meryan weer een harer handen in de zijne, en de man die zich zelden door
     zijn aandoeningen liet overmeesteren, werd thans week. Was dit omdat hij zich bewust was,
     ondanks zijn ijzeren wil, tegenover zijn eigen zoon machteloos te zijn, wanneer hij die jonge
     zwakke vrouw niet tot bondgenoote had? Voelde hij nu eerst met volle intensiteit het wegsterven
     van zijn eigen invloed op hem? Zeker is het dat hij moeite had zijn ontroering te bedwingen;
     dat weinigen op het scherp besneden gelaat de uitdrukking hadden gezien die er thans op
     zetelde, weinigen de gebroken stem gehoord waarop hij voortging:</p>
    <p>‘Je zult wel hebben gemerkt, Carla, dat deze zoon mij zeer na aan het hart ligt. Hij was
     zoo'n begaafd veelbelovend kind, dat ik juist op hem groote verwachtingen bouwde. Dat ik je
     zijn geluk toevertrouw, is een bewijs hoe hoog ik je waardeer. Gij waart bevreesd, zeide hij
     mij, dat ik je niet tot schoondochter wenschte, omdat je geen fortuin hebt. Die vrees was
     ongegrond, ik hecht veel meer aan geboorte dan aan fortuin. Het noblesse oblige heeft in deze
     democratische eeuw voor mij nog altijd de oude beteekenis. En wanneer een vrouw als gij - die
     juist omdat zij een aristocratischen naam draagt, deze leuze in eere zal houden - wanneer een
     vrouw als gij mij de belofte doet haar volle vrouwelijke liefde over mijn jongen uit te
     storten, dan is het aan mij haar dankbaar te zijn. Niet waar, mijn kind, dat wil je doen.... je
     wil trachten hem gelukkig te maken?’</p>
    <p>Zij werd onrustig, wisselde telkens van kleur. Die hartelijke toespraak verschrikte haar.
     Tegen zoo iets was zelfs een geweten als het hare niet bestand, en diep in haar binnenste
     trilde plotseling een snaar waarvan zij het bestaan tot dusverre niet vermoedde. Iets
     zonderlings, iets nooit gevoelds kwelde haar. Zij kreeg een flauwe perceptie van wat die vader
     verwachtte.... verwachtte van haar, die slechts een aan af keer grenzende onverschilligheid
     jegens hem koesterde! Eenige seconden lang was haar hoofd een chaos. Een vreemde behoefte om in
     tranen uit te barsten, deed haar bijna stikken. Kon zij maar wegvluchten uit deze kamer, ver
     van die in haar dringende stem, ver van alles wat haar eensklaps verwarde en beangstigde!</p>
    <p>Maar.... die zonderling nerveuse gewaarwordingen gingen na eenige oogenblikken voorbij,
     goddank! Zij kon weer ademhalen en dat stikkende gevoel in de keel wegslikken, en zich goed
     houden. Nog eenige seconden bleef zij zwijgen, vermande zich toen en zeide met zachte stem:
     ‘Ja, ik hoop hem gelukkig te zullen maken.’</p>
    <p>‘Dank, mijn kind. Met liefde en tact kan een vrouw wonderen verrichten; doch dat wordt alleen
     mogelijk, indien gij door de nauwste banden met hem vereenigd zijt. Vandaar mijn voorstel om,
     als gij het goedvindt, reeds in het najaar het huwelijk te laten doorgaan. In Delft heeft hij
     slechte connecties aangeknoopt. Indien hij daar nog twee jaren aan zichzelf blijft overgelaten,
     acht ik hem verloren. Hij heeft er zeker met je over gesproken. Gij hebt er toch geen bezwaar
     tegen?’</p>
    <p>Carla knikte eerst zwijgend van neen, de oogen naar den grond geslagen. Daarna hief zij ze
     langzaam tot hem op.</p>
    <p>‘Als u het bepaald noodig vindt? Liever zou ik natuurlijk wachten tot hij met zijn studiën
     gereed is.’</p>
    <p>‘Ik acht in dit geval, met het oog op al die noodlottige relaties, een spoedig trouwen
     bepaald beter,’ zeide Meryan opstaande en door de kamer loopend. ‘En zijn huwelijk zal hem een
     spoorslag zijn om dubbel hard te werken, zal hem ook in een andere sfeer van gedachten en
     gevoelens verplaatsen. En als ik je een raad mag geven.... tracht dan alleen met de uiterste
     zachtheid invloed op hem te oefenen. Rechtstreeksche oppositie is niet goed, dàt versterkt hem
     slechts in zijn willen. Zachtheid vermag zooveel als men liefheeft.’</p>
    <p>‘Ik zou ook niet anders kunnen...,’ zeide zij met hare welluidende geposeerde stem; en
     inmiddels dacht zij bij zichzelve: ‘Dáárom dus dat schielijk trouwen, alleen om hem te Delft in
     het rechte spoor te houden. Daarvoor ben ik goed genoeg.’</p>
    <p>En nu kwam, als een reactie van daareven, een groote bitterheid over haar, die elke betere
     opwelling voor goed smoorde, want hoewel de gedachte aan Johan in den laatsten tijd geheel naar
     den achtergrond was geweken, doemden nu weer voor haar op de geluksvisioenen van twee jaren te
     voren, en dat met tergende helderheid. Zij had nu de gelukkigste, meest gevierde vrouw van
     geheel Amsterdam kunnen wezen, gehuwd met een man die alles bezat om haar in de wereld te doen
     schittteren. En thans, in plaats daarvan, zou zij in een vervelend klein stadje een halfwijzen
     zonderling kunnen bewaken? Het was een soort van woede die haar beving bij een zoodanig
     vooruitzicht. Zij zag zich op eens als slachtoffer, als dupe, en zij luisterde nauwelijks meer,
     terwijl haar aanstaande schoonvader nog een poosje op denzelfden hartelijken, vertrouwenden
     toon bleef doorpraten en overleggen, waarna hij haar ten slotte voorstelde mede naar zijn vrouw
     te gaan die hen wachtte.</p>
    <p>En zich beheerschend, volgde zij hem, uiterlijk gedwee en kalm, en liet zich door Johanna,
     wier houding onberispelijk was, omarmen; maar in haar binnenste woedde de storm nog voort; en
     zelfs de hartelijke kussen van Baby, die, na met verbazing het groote nieuws te hebben gehoord,
     er zich zeer ingenomen mee betoonde, konden haar niet zachter stemmen.</p>
    <p>Ondanks hare volleerdheid in de kunst om anders te schijnen dan zij in werkelijkheid was -
     een kunst die zij sedert haar ongeluk zoo onophoudelijk had beoefend, - vermocht zij toch
     ditmaal het moederlijk instinct van Johanna niet te bedriegen. Deze voelde iets vreemds en
     vijandigs in haar, zelfs in die mate, dat zij afweek van hare vaste gewoonte om te verzwijgen
     elke gedachte, die met een genomen besluit van haar echtgenoot in strijd was.</p>
    <p>‘Ik weet het niet....’ zeide zij, op den avond van dien veelbewogen dag met hem alleen
     zijnde, ‘ik vind toch dat zij iets koels in haar karakter heeft! Nu ik haar ga beschouwen als
     onze aanstaande dochter, frappeert me dit meer dan vroeger. Er is zoo niets hartelijks en
     natuurlijks in haar.’</p>
    <p>‘Dat is de echt Fransche réserve,’ zeide haar man. ‘Haar opvoeding is zoo geheel anders
     geweest als de onze.... en ik vind dat de Fransche zeden, ten opzichte van de verhouding
     tusschen verloofden in het bijzijn van anderen, heel wat voor hebben op de onze.’</p>
    <p>‘Dat bedoel ik niet.... maar zij is zoo weinig expansief, ook met ons, die haar toch
     accueilleeren alsof Barthold de schitterendst denkbare partij doet.’</p>
    <p>‘Dat zie je heelemaal verkeerd in. Dat vind ik juist zeer gedistingeerd, en de snelle
     overgang van hare vroegere positie tot die van Barthold's aanstaande moet haar zelve nog
     onwezenlijk schijnen. Dat zij is zooals zij is, pleit gunstig voor haar.’</p>
    <p>‘Maar je vergeet, dat zij al een jaar lang in het geheim verloofd was. Deze oplossing moet
     zij dus vroeg of laat wel verwacht hebben. Voor ons is de overgang veel abrupter dan voor
     haar.’</p>
    <p>‘Dat eeuwig spijkers op laag water zoeken, is zoo'n ongelukkige vrouwelijke gewoonte!’ zeide
     hij knorrig de schouders ophalend. ‘Ik hoop, lieve Johanna, dat je geen aanleg hebt een
     vitachtige schoonmoeder te worden voor dat arme meisje.’</p>
    <p>Johanna zweeg, zelve geneigd te meenen, dat zij zich alles verbeeldde, en nam zich voor nooit
     meer een enkel woord ten nadeele van Carla over haar lippen te laten komen.</p>
   </div>
   <div type="chapter">
    <head><hi rend="it">[XLI]</hi></head>
    <p>De dagen die nu volgden brachten bij Carla wederom een algeheele verandering van stemming
     teweeg, wegvagend de indrukken door haar onderhoud met Meryan te voorschijn geroepen. Want nu
     de verloving was publiek geworden, bleken de stoutste droomen, indertijd door haar gedroomd, te
     worden werkelijkheid. Baby's gouvernante, door velen uit de côterie der Meryans met
     nederbuigende vriendelijkheid bejegend, werd nu in enkele dagen omgetooverd in de door allen
     gevierde bruid van den zoon des huizes. En zij genoot van haar eigen gedaanteverwisseling met
     volle teugen, zelfs zonder eenigen ironischen terugblik, want voor haar was dat wereldsch
     prestige, gaande en komende volgens de uiterlijke omstandigheden van het oogenblik, de echte
     maatstaf harer eigenlijke waarde. Zij was dus werkelijk in eigen oogen gestegen. Met een zekere
     consequentie duidde zij anderen niet euvel de gevoelens en begrippen, welke zij zelve zou
     hebben gekoesterd tegenover iemand, die genoodzaakt was geweest haar eigen brood te
     verdienen.</p>
    <p>En geen schaduw kwam haar geluk verduisteren, want Barthold gaf haar niet de minste reden tot
     ergernis. In adoratie voor haar verzonken, sprak hij volstrekt niet meer over 't volk en
     dergelijke malle dingen, zoodat zij begon te gelooven, dat zijn vader zijn ziekte-toestand erg
     overdreven had.</p>
    <p>Barthold, die, overstelpt door zijn vele tegenstrijdige aandoeningen, bijna moeite had in die
     eerste woelige dagen zijn geluk te verwerken, droomde eigenlijk meer dan hij leefde. En toen
     hij vermocht te realiseeren den vollen omvang van het hem geschonkene, volgde er een
     ontspanning van zijn geheele wezen, waarin het jonge krachtige leven opbruiste als nooit te
     voren. Zijn liefdesweelde in het heden en het reine goud zijner toekomstdroomen smolten voor
     hem te zamen tot een harmonisch geheel, zoodat hij zelfs niet meer van elkaar vermocht te
     onderscheiden de verschillende elementen waaruit zijn geluk was samengesteld. Immers, zijn
     vader, hoewel zijn levensbeschouwing niet goedkeurend, scheen toch in den loop der zaken te
     berusten, had geen poging meer gedaan hem aan zichzelf en zijn overtuiging ontrouw te doen
     worden. En zijn Carla was de ideaal-vrouw, zij was zijn blonde zachte Desdemona, thans een kind
     nog - maar die door hem tot vrouw en mensch gewijd, eenmaal zou begrijpen de religie des
     levens, zooals hij die begreep, eenmaal zou gaan zien met zijn oogen, beluisteren met hem den
     harteklop der menschheid in haar bestijgen van den louteringsberg ter volmaking, en onder zijn
     impulsie in zich opnemen de cosmische eenheidsidee uitgedrukt in het ééne woord zoo subliem van
     eenvoud: ‘Hebt uw naasten lief als uzelven.’</p>
    <p>En inmiddels genoot hij nu met Carla mede van al datgene waarin hij haar nog zoo'n naïef
     kinderlijk behagen zag scheppen, van de feestelijkheden te hunner eere, van den stroom van
     gelukwenschen tot hen komend zelfs van de zijde van oude, lang vergeten vrienden harer ouders,
     - vrienden die sedert haar ongeluk nooit meer eenig teeken van leven hadden gegeven, doch
     thans, bij de bekendmaking van hare verloving met Meryan, haar met betuigingen van
     hartelijkheid overstelpten.</p>
    <p>Carla's altijd trouwe, argelooze vriendin, mevrouw Corduroy, innig verheugd over het
     gebeurde, en die van haar eigenlijken aard zich geen flauw denkbeeld vormde, had dadelijk
     verzocht voor het uitzet der bruid te mogen zorgen; en de bezendingen, die week na week uit
     Brussel kwamen, brachten haar in verrukking. En dat zien van haar geluk vormde het zijne, want
     hij wist dat alles haar werd geschonken door <hi rend="it">zijn</hi> liefde. Alles wat in haar
     oogen zoo begeerlijk nog was: aanzien, vleitaal, eerbewijzen.... uit zijn handen was het dat
     zij dit alles ontving, en al dat gewone en banale en wereldsche en gehuichelde, waarvan hij
     zelf vol afkeer de ziellooze leegheid doorzag, had hij thans bijna lief alleen om haar, omdat
     het haar zoo blijde maakte. Hij had het lief zooals men liefheeft het onoogelijkste speelgoed
     waarmede men zijn kind gelukkig ziet. Wat moest zij - <hi rend="it">zij</hi> vooral geleden
     hebben, dacht hij soms, onder hare treurige positie, welke voor haar pijnlijker was geweest dan
     zij ooit voor een zelfstandig: denkend mensch had kunnen wezen!</p>
    <p>Zij vergiste zich dus niet wanneer zij met een glimlach van zelfvoldoening constateerde, dat
     hij geheel in haar opging, dat zij werd aangebeden zooals zij dat wenschte, en twijfelde er dan
     ook niet aan, of zij zou eenmaal die onbeperkte macht over hem krijgen, welke een vrouw als zij
     over ‘dien goeden onnoozelen jongen’ behoorde te hebben. Eenmaal getrouwd, zou zij hem geheel
     naar haar hand zetten. In zooverre bewonderde zij de tactiek van den ouden Maryan, die zoo
     juist had ingezien, dat <hi rend="it">haar</hi> invloed alleen hem van die slechte relaties die
     hij had aangeknoopt zou kunnen redden. Maar over het geheel moest zij toch lachen over zijn
     exagératies! Het had veel minder te beduiden dan hij meende. Hij sprak zelfs nooit meer over al
     dien onzin!</p>
    <p>Een hevige emotie had zij gehad, toen de eerste die haar kwam gelukwenschen Johan was
     geweest. Zijn beeld was maanden lang op den achtergrond geraakt. Op haar aan vankelijken
     hartstochtelijken haat had de kennismakking met Robert Kant, voor wien zij - zooals zij het bij
     zichzelve noemde - ‘een serieuse neiging’ had gehad, een kalmeerende uitwerking geoefend.
     Daarna was die laatste indruk weer zwakker geworden, en kwam de oude veete nu en dan, weer
     opflikkeren. Maar over het geheel zag zij hem zelden. Alida, die binnenkort hare eerste
     bevalling te gemoet zag, was lijdende en ging niet uit, en hij zelf had het te druk om vaak bij
     zijn ouders te komen. Hij begon een man van gewicht te worden, zat in tal van commissies en
     besturen en deed vooral veel aan philantropie. Verscheidene malen reeds hadden de couranten
     zijn naam vermeld, en juist onlangs, kort vóór de verloving, hadden zij een uitvoerig verslag
     gegeven van een rede die hij gehouden had als donateur en bestuurslid van de vereeniging
     ‘Charitas’ - een rede, waarin hij nadrukkelijk had gewezen op de droeve ontaarding van dezen
     tijd, op het langzaam verslappen van begrippen van deugd en moraliteit, op het gebrek aan
     godsdienstzin, vooral bij de lagere standen, en het gemis aan berusting in Gods wil, waarvoor
     helaas in de plaats scheen te treden een geest van verzet tegen orde en gezag - wat het
     zekerste teeken was van zedelijk verval. Maar aan de andere zijde moesten ook de hoogere
     standen meer doordrongen zijn van het eigenlijke wezen der Christelijke leer, die liefde tot
     den naaste als hoogste gebod stelde.</p>
    <p>De jonge begaafde spreker had, zooals het verder luidde, met die warm gevoelde rede een
     langdurig applaus uitgelokt. En toen zijn moeder, met zachte tranen in de oogen, het geheele
     verslag in den huiselijken kring voorlas, had Meryan goedkeurend geknikt en Carla bij zichzelve
     gedacht, hoe trotsch zij zou wezen de vrouw te zijn van een man, over wien de groote
     toongevende bladen aldus schreven.</p>
    <p>En een paar dagen later stond hij voor haar, zijn gelukwensch fluisterend, en hij had haar
     hand gedrukt en haar in de oogen gezien, een beetje lang, op de oude manier.... zoodat er een
     trilling door haar ging van het hoofd tot de voeten en zij een oogenblik duizelde, met een
     febriele beweging haar hand terugtrekkend, bleek van ontroering.</p>
    <p>Maar er was zoetheid voor haar geweest in die enkele seconden, waarin de oude macht haar weer
     had gesubjugeerd. Zij zou nu zijn schoonzuster worden, de omstandigheden zouden hen nader tot
     elkander brengen.... Haar polsen joegen onstuimig bij de gedachte nog eenmaal - ja meer dan
     eenmaal misschien - zijn oogen te ontmoeten met dien vonk van passie haar tegenlichtend uit
     hunne glimlachende diepten.</p>
   </div>
   <div type="chapter">
    <head><hi rend="it">[XLII]</hi></head>
    <p>Volgens de eischen der wereldsche conventie logeerde Barthold, sedert zijn verloving, bij
     eene met de Meryan's bevriende familie, welke dicht in de buurt van Rustoord eene villa
     bewoonde.</p>
    <p>Niet gering was zijn verwondering, daar op een morgen de ontbijtkamer binnentredend, Anna
     Denners te zien zitten. Zóó onthutst staarde hij haar aan, dat zij helder oplachte.</p>
    <p>‘Wij hebben alle voldoening er van, vind je niet?’ zeide zij tegen hare vriendin Marie
     Willnar, de dochter des huizes. ‘Gij moet weten,’ vervolgde zij tegen Barthold, ‘dat toen zij
     mij schreef van uw engagement, en dat gij hier logeerde, ik haar verzocht u niets van mijn
     komst te zeggen, daar u niet wist dat ik haar kende, en zoo'n kleine mystificatie altijd aardig
     is!’</p>
    <p>‘U heeft er inderdaad alle eer van. Nooit zou ik gedacht hebben u in deze parages te
     ontmoeten. En wanneer is u gekomen?’</p>
    <p>‘Gisteren avond. Ik sliep al haast toen ik u heel Iaat hoorde binnenkomen. En waar kom ik
     vandaan, denkt u?’</p>
    <p>‘Niet van huis?’</p>
    <p>‘Neen, volstrekt niet van huis. Uit Londen, ni plus ni moins!’</p>
    <p>‘Uit Londen.... maar toch niet alleen?’</p>
    <p>‘Ja <hi rend="it">heel heel</hi> alleen! Ontzettend! Vindt gij niet?’</p>
    <p>Zij vroeg dit op een wijze, die Marie Willnar deed schateren van het lachen en Barthold deed
     begrijpen dat hij geplaagd werd.</p>
    <p>‘Nu, ik behoef u niet te vragen of dat reisje naar Londen u bevallen is....’ zeide hij, een
     kopje thee van zijn gastvrouw aannemend, en bij zichzelf de opmerking makend dat hij haar
     Cecilia-oogen nog nooit zoo stralend had gezien.</p>
    <p>‘Of het mij bevallen is....’ zeide zij diep ademhalend. ‘Er bestaat geen woord sterk genoeg
     om uit te drukken, wat die tijd voor mij geweest is. Het was natuurlijk geen plezierreis, ik
     ben er vier weken gebleven om.... van iets op de hoogte te komen.’</p>
    <p>En nu stapte zij dadelijk van Londen af, en sprak over zijn zoo spoedig op handen zijnd
     huwelijk, en hoe zij verlangde met zijn aanstaande kennis te maken. En hij vroeg naar haar
     ouders, die in Kissingen waren, waar haar vader een kuur moest doen. Vervolgens werd het
     gesprek, waarbij ook Meneer en Mevrouw Willnar zich voegden, meer algemeen. Maar toen het
     ontbijt was afgeloopen en Barthold naar Rustoord ging, vergezelde zij hem een eind den
     straatweg op.</p>
    <p>‘Heerlijk voor stadsmenschen zoo buiten te zijn,’ zeide zij, ‘en de rollen nu eens te kunnen
     omkeeren. Nu breng ik bijvoorbeeld een heer naar huis, in plaats van hij mij, zooals het
     behoort.’</p>
    <p>‘Vindt gij dat “omkeeren van rollen” anders wel aanbevelenswaardig?’ vroeg hij op zijn
     gewonen ernstigen toon, die weer een plaagzieke tinteling in haar oogen te voorschijn riep.</p>
    <p>‘Ik dacht wel dat ik op zoo'n gezegde een behoorlijke terechtwijzing zou ontvangen!’ lachte
     zij. ‘Gij zijt nog zoo echt conventioneel in veel dingen. Al wordt gij door uw maatschappelijke
     studiën in theorie tot de zoogenaamde “vrouwenkwestie” of vrouwenvrijheld bekeerd, in de
     practijk is u nog altijd steil-conservatief, voelt gij dat zelf niet? - Als gij mij eens hadt
     kunnen nagaan, die weken in Londen! Ik geloof dat gij zoudt huiveren en misschien ternauwernood
     dulden mijn geleide naar Rustoord.’</p>
    <p>‘Één ding heeft de groote stad zeker op haar geweten.... en wel dat zij zekere Delftsche
     jonge dame erg ondeugend en spotachtig heeft gemaakt.’ Hij bleef midden op den weg staan en zag
     haar verbaasd aan. ‘Londen heeft u bepaald een gedaanteverwisseling doen ondergaan.’</p>
    <p>‘Wezenlijk? Ja, dat moet dan de verderfelijke invloed zijn van het alleen reizen en de
     vreeselijke dingen die ik heb uitgehaald.’</p>
    <p>‘Vertel er mij eens wat van....’ zeide hij, aangestoken door haar opgewektheid, ‘altijd als
     het oirbaar is!’</p>
    <p>‘Voor u niet, vrees ik. Daarvoor zou ik eerst al mijn moed hebben te verzamelen.’</p>
    <p>‘Nu, vertel me dan maar eens, hoe gij zoo met de Willnars bevriend zijt, die toch zeker nog
     “steiler conservatief” zijn dan ik!’</p>
    <p>‘Wel, Marie en ik waren schoolvriendinnen in den tijd toen kolonel Willnar te Delft in
     garnizoen was. Ook de oude lui zagen elkaar, hoewel niet druk. Papa.... en dan een volbloed
     militair als Willnar.... heel veel punten van aanraking bestonden er niet. Maar het zijn beste
     menschen, zoo goedig en verdraagzaam. Zij kennen onze richting en weten dat Marie wel eens
     opwellingen heeft om op haar manier ook die richting uit te zien. Maar dat belet niet dat Marie
     en ik vriendinnen zijn gebleven, en zij mij altijd even hartelijk ontvangen. Trouwens, er
     bestaat geen gevaar dat ik Marie ooit op “den slechten weg” zal brengen. Zij is intelligent en
     gevoelt zeer zuiver, maar tot handelen zou het bij haar nooit komen.’</p>
    <p>‘Toch vind ik hun verdraagzaamheid zeer te waardeeren.’</p>
    <p>‘Niet waar? Dat vind ik ook. Wel heeft Marie me op het hart gedrukt in hun bijzijn nooit te
     spreken over dingen die haar papa als oud-militair niet gaarne zou hooren; maar zij en ik
     praten honderd uit als wij alleen zijn. Ziezoo, daar zijn wij waar u wezen moet en ga ik
     terug.’</p>
    <p>Met deze woorden bleef zij staan en reikte hem de hand.</p>
    <p>‘Heden middag nog hoop ik uw aanstaande en uw ouders een bezoek te brengen. Ik hoor dat gij
     al zoolang in stilte van elkander hebt gehouden. Dan is zij misschien wel de u bezielende geest
     geweest bij uw sociale studies?’</p>
    <p>Hij schudde van neen met een zweem van verlegenheid.</p>
    <p>‘Neen, dat niet. Carla heeft een te uitsluitend Fransche opvoeding gehad om zich in die
     richting te hebben kunnen ontwikkelen. Haar fort is muziek en talen. Een geheele wereld is nog
     voor haar afgesloten, en daarin hoop ik juist.... haar gids te wezen!’</p>
    <p>‘Ik begrijp wat een heerlijke taak dat voor u wezen zal....’</p>
    <p>En met een vroolijk ‘tot straks’ liep Anna terug, en vond Marie die haar aan het tuinhek
     opwachtte.</p>
    <p>‘Eigenlijk heb je me nog maar weinig van Meryan's aanstaande verteld....’ zeide zij, gearmd
     met haar oploopend. ‘Ik weet tot dusverre alleen maar dat zij zoo mooi is!’</p>
    <p>‘Meer is er ook niet van haar te zeggen. Zij spreekt niet veel, en heeft iets nuffigs over
     zich.... als alle erkende beauty's.’</p>
    <p>‘Iets nuffigs? De aanstaande van Meryan? Hoe vreemd!’</p>
    <p>‘Waarom vreemd?’ vroeg de andere lachend. ‘Heb je zooveel met hem op, dat volgens jou zijn
     verloofde ook een soort van volmaaktheid moet zijn? Ik moet je zeggen, ik heb hem altijd een
     vervelenden jongen gevonden, stil en stug. En zij heeft me nooit aangetrokken, ook vroeger
     niet.’</p>
    <p>‘Ja zeker heb ik met Meryan op! Hij is bijna een huisvriend bij ons geworden, en daarbij
     geheel een geestverwant.... ik heb je immers verteld dat....’</p>
    <p>‘Sst....’ zeide Marie, stijf haar arm drukkend, ‘noem het woord niet. Denk aan papa... de
     bloemen mochten eens ooren hebben.’</p>
    <p>Anna lachte. ‘Wees gerust, ik had geen plan “het woord ” te noemen. Maar ik wilde zeggen dat
     papa en mama hem heel hoog stellen. Papa ziet bepaald iets bijzonders in hem. Hij moet
     verbazend knap wezen.’</p>
    <p>‘Ja, dat heb ik meer gehoord. Maar zijn getrouwde broer Johan vind ik veel aardiger, en die
     moet ook heel knap wezen.’</p>
    <p>‘Ik ben verlangend met zijn aanstaande en met zijn geheele familie kennis te maken!’ merkte
     Anna aan.</p>
    <p>‘De oude heer Meryan is zelden buiten, hem zal je niet veel zien. Hij is autoritair en
     tranchant... wij noemen hem bij ons thuis, altijd de Russische Czar. Maar zijn moeder is een
     lieve vrouw, zacht en goedig, en zijn zuster een mooi stil poppetje tegenwoordig. Wat is het
     toch vreemd dat het huwelijk zoo gauw zal doorgaan, terwijl hij nog jaren studeeren moet. Heb
     jij ooit van zoo iets gehoord?’</p>
    <p>‘Jawel, het gebeurt meer. En zij is immers een wees die geen tehuis heeft? Waarom zou dus het
     engagement nog zoo lang moeten duren?’</p>
    <p>‘Nu, het wordt toch algemeen heel gek gevonden, hier en overal. Maar de oude heer Meryan
     heeft dien jongsten zoon altijd voorgetrokken en bedorven. En nu hij verliefd is geworden,
     moest hij weer dadelijk zijn zin krijgen natuurlijk.’</p>
    <p>Anna zag haar verbaasd aan.</p>
    <p>‘En ik dacht juist dat er tusschen hen weinig overeenstemming van denkbeelden bestond, dat
     zijn vader zoo behoudend mogelijk was.’</p>
    <p>‘Ja, dat is hij ook, maar toch is Barthold altijd zijn lieveling geweest, dit is algemeen
     bekend. Misschien zal dat nu langzamerhand gaan veranderen als het uitkomt dat hij... enfin
     zoo'n beetje aan den rooden kant is. Maar misschien weet hij het niet, evenmin als papa het van
     mij weet.’</p>
    <p>Anna lachte hartelijk.</p>
    <p>‘Met dien “rooden kant” van jou loopt het nog zoo'n vaart niet.’</p>
    <p>‘Ja, zooals jij word ik nooit! Zoo heel alleen naar Londen te gaan.... verbeeld je!’</p>
    <p>‘Was daar zooveel moed toe noodig? Ik ging logeeren bij oude kennissen van mama, en ik had
     introductiebrieven voor al de personen die ik noodig had - in de eerste plaats voor Mrs.
     Siddens, die jaren geleden in Londen den eersten vakbond voor vrouwen heeft helpen
     organiseeren. Wat ik in die kringen, waarin zij werkzaam is, heb gezien en geleerd, kan ik je
     niet beschrijven. Zóóveel gegevens heb ik verzameld dat ik maanden noodig zal hebben om alles
     te overzien en uit te werken.’</p>
    <p>‘Ik vind je vreeselijk knap!’ zeide Marie. ‘Al zou ik nog zoo graag willen, ik zou geen kans
     zien iets te doen van alles wat jij doet!’</p>
    <p>‘Alles wat ik doe!.... Ik doe niets! Ik ben een prul. Dat armzalig gewurm van mij heeft niets
     te beduiden. Nu ik het leven en werken der Engelsche vrouw in die sferen heb gezien en
     bijgewoond, me eenigszins een denkbeeld heb gevormd van die energie, die werkkracht, dat
     organisatievermogen, nu schaam ik me over mijzelve en over ons, Hollandsche vrouwen, in het
     algemeen. Nu begrijp ik pas wàt wij doen kunnen, wanneer wij meer ontwikkeld zullen zijn en ons
     aan algemeene belangen gaan wijden met geheel onze ziel, zooals die vrouwen. Ik zou wel eens
     willen weten, in welke eeuw wij hier in ons land de hoogte zullen bereiken, waarop thans de
     beschaafde Engelsche vrouw staat, om nog niet eens te spreken van de Scandinavische en de
     Amerikaansche, want deze zijn nog eenige sporten hooger gestegen.’</p>
    <p>‘Maar wat kunnen wij doen, zoolang de mannen ons alle rechten onthouden?’ merkte Marie aan,
     die wel eens dergelijke phrases in damesbladen had aangetroffen.</p>
    <p>‘Wat wij kunnen doen?.... Dat zal wel blijken, als maar eerst het hooger menschelijk gevoel
     bij ons allen wakker wordt en de vrouw gaat begrijpen dat zij niet alleen een soort van
     uitstallingspop is voor naaisters en modistes, maar een ernstige maatschappelijke roeping heeft
     te vervullen. Men kan geen rechten eischen als men geen plichten vervult. Maar eigenlijk is het
     dàt ook nog niet. Die groote woorden: rechten en plichten willen zoo weinig zeggen. De zaak is
     dat de vrouw, in het algemeen gesproken, nooit ten volle mensch zal worden, zoolang zij niet
     haar echt waar levensgenot zoekt en vindt.... in werken.</p>
    <p>‘Want zie je,’ hier begon Anna's stem tot een vertrouwelijk fluisteren te dalen, en zag zij
     met bezorgdheid om zich heen als vreesde zij door iemand gehoord te worden,- ‘ik wil je wel
     hier onder vier oogen zeggen, dat.... naar mijn inzien, wij vrouwen werkelijk geestelijk en
     intellectueel inférieure wezens zijn, zooals de meeste mannen van ons beweren.’</p>
    <p>‘Hè foei!’ riep Marie hevig geërgerd, ‘Hoe kan je zóó iets van je eigen geslacht zeggen?’</p>
    <p>‘Eigenlijk druk ik me ook verkeerd uit. Want ik bedoel niet de vrouwen in de arbeidende
     klassen, die even hard, neen eigenlijk veel harder werken dan hun mannen. Die vrouwen werken op
     fabrieken of ateliers of bij zich aan huis, en hebben, als zij getrouwd zijn, bovendien nog hun
     kinderen en hun huishouden te verzorgen.... Wat die arme afgebeulde schepsels soms presteeren
     grenst aan het ongeloofelijke! Maar ik bedoel de nietsdoende “dames” in onze eigen kringen,
     die, behoudens enkele telbare uitzonderingen, er een eer in stellen anderen voor zich, voor hun
     weelde en opschik te laten werken, die in hun volslagen armoede van ziel en intellect er zelfs
     trotsch op zijn een echt mondain leven te leiden zich niet eens bewust hoe diep zoo'n
     parasieten-bestaan haar verlaagt. Dat bewustzijn moet nog bij haar worden opgewekt.’</p>
    <p>‘Maar zij kunnen als zij rijk zijn toch niet gaan werken voor geld, en anderen, die het zoo
     hoog noodig hebben, het brood uit den mond nemen!’ merkte Marie aan.</p>
    <p>‘Juist. Dáár raak je het hart van de kwestie. Neen, in deze maatschappelijke verwarring van
     nu kan dat niet. In een samenleving, waar de concurrentie de eene arbeidster werkeloos doet
     rondloopen en sterven van honger, terwijl de andere, vlak naast haar, dank zij het
     zweetsysteem, zich achttien uren daags afbeult.... in deze maatschappij kan- de vermogende
     vrouw niet mede concurreeren in betaalde betrekkingen. Maar kan zij zich niet aan andere dingen
     wijden? Kan zij niet tal van vakken gaan beoefenen, en de wetenschap dienen om der wetenschap
     wille, als zoovele mannen, die daaraan èn hun kracht èn vaak hun fortuin geven? En konden de
     thans nietsdoende vermogende vrouwen niet hare menschelijke roeping vervullen, door in massa op
     te komen voor de arme weerlooze slachtoffers van het kapitalisme en het concurrentie-stelsel,
     voor de arme bleeke teringachtige lingerie-naaisters en modistes op ateliers, voor de fabrieks-
     en huisarbeidsters, die nog veel erger worden geëxploiteerd, voor de bloemenwerksters en
     borduursters en confectie-naaisters, in één woord voor al de door overmatigen arbeid vermoord
     wordende schepselen, die haar luxe- en toilet-artikelen vervaardigen? In plaats van ook maar
     ééne gedachte te wijden aan al die gruwelijke feiten die zij kennen, die zij dagelijks in
     couranten en tijdschriften en in de veelgelezen romans o.a. van Walter Besant onder de oogen
     krijgen, dooden zij liever haar tijd met uitgaan en met handwerkjes of met houtsnijwerk, zooals
     nu in de mode is. Maar op een literaire soirée bijvoorbeeld, of na een groot diner, waar zij
     den nacht-arbeid van honderden vrouwelijke slachtoffers ten toon spreiden, wordt door den een
     of ander “The song of the shirt” met het noodige sentiment voorgedragen.... en dan luisteren
     zij met een gelegenheidsgezicht en pinken een traan weg, in het zalig bewustzijn o, zoo lief en
     teerhartig te zijn! In dat stadium van maatschappelijke gevoelloosheid verkeert nog te onzent
      <hi rend="it">de</hi> vermogende vrouw - de uitzonderingen natuurlijk daargelaten. En dan
     spreek je van rechten, die ons worden onthouden. Vind je dat die uitstallingspoppen van veeren
     en linten en bloemen en stoffen op rechten aanspraak kunnen maken?’</p>
    <p>‘Maar wat zouden zij dan volgens jou kunnen doen om die arme werksters te helpen?’</p>
    <p>‘Enquêtes instellen, onderzoeken, openbaar maken al de verborgen gruwelen die dagelijks
     plaats grijpen, zich in betrekking stellen met die arme onkundige vrouwen, slachtoffers van
     gewetenlooze werkgevers, ze weerbaar helpen maken door vakbonden in het leven te roepen, door
     ze te steunen met geld, met intellect, met tijd, met invloed, met organisatie-geest, met alles!
     Vele beschaafde vrouwen in de niet-vermogende middenklassen verrichten reeds wonderen in die
     richting, maar hun tijd is beperkt, en zij zijn dus aan zekere grenzen gebonden. Vooral het
     helpen stichten van vakvereenigingen is een zeer moeielijk omvangrijk werk, alleen ten uitvoer
     te brengen door hen, die niet zelven uur aan uur den strijd om het bestaan moeten doormaken.
     Ook dat heb ik in Londen geleerd. Door al dezen en dergelijken maatschappelijken arbeid, en
     tevens door het beoefenen van nuttige, de geheele menschheid dienende wetenschappelijke vakken,
     zouden de vrouwen, of laat ik liever zeggen onze “dames” rechten krijgen, maar ook eerst
     dàn.’</p>
    <p>‘Maar daareven beweerde je dat in de arbeidende klassen de vrouwen niet inferieur zijn.
     Waarom krijgen die dan geen rechten, ook politieke rechten?’ vroeg Marie die heel opmerkzaam
     had geluisterd.</p>
    <p>Anna zag haar verrast aan.</p>
    <p>‘Hoe heerlijk dat je het zoo goed begrijpt!’ riep zij, in een plotselingen élan haar een kus
     gevend. ‘Je zegt het zoo juist. De vrouwen in de arbeidende klassen hebben sedert lang rechten,
     huwelijksrechten en maatschappelijke en politieke en alle mogelijke rechten. Maar dàt is nu het
     ontzettend immoreele van de tegenwoordige sociale verhoudingen. Even als het mannen-kiesrecht
     het eerst aan de bezittende klassen wordt gegund en zich pas heel langzaam uitbreidt tot de
     lagen der arbeiders, zoo zal het ook met de vrouwen gaan. Eerst de vermogenden dan pas de
     onvermogenden. Aan een veroveren van rechten voor de arbeidsters is dus niet te denken, voordat
     de eersten den stoot geven. Daarom hangt van de maatschappij zooveel af van de bewustwording
     der vermogende en door haar vermogen invloedrijke vrouwen. Men zegt immers dat wij pas in 97 -
     dus over drie jaar meer uitgebreid kiesrecht zullen krijgen, zoodat althans sommige categorieën
     van arbeiders eindelijk tot de stembus worden toegelaten? Je ziet hieruit hoe eindeloos lang de
     arbeiders-vrouwen nog op politieke rechten zullen moeten wachten! Tegen dien verren tijd is
     misschien de staat of de staatsregeling van heden reeds geheel van aanzien veranderd.’</p>
    <p>‘Dat wilde ik juist zeggen. Jij bent immers als alle socialisten (Marie sprak dit woord bijna
     onhoorbaar uit) overtuigd dat alles anders zal worden. Is het dan niet gemakkelijker te wachten
     op betere toestanden, waarin alle mannen en alle vrouwen toch gelijke rechten zullen
     krijgen?’</p>
    <p>‘Gemakkelijker is dat zeker....’ zeide Anna, glimlachend om haar naïeveteit, ‘maar niet zoo
     heel practisch. Denk je dat zoo'n hoogere vorm van samenleving op zekeren dag uit de lucht zal
     komen vallen als manna? Moeten wij menschen, zoowel vrouwen als mannen, de maatschappij dan
     niet helpen groeien in die nieuwe vormen door onze inspanning, door een beter begrijpen en een
     edeler voelen en denken en handelen? Verbeeld je dat wij allemaal met onze handen in den schoot
     gingen zitten, en inmiddels de verdrukten maar lieten lijden en hongeren en steeds meer
     verwilderen in afwachting van betere tijden? Het is juist door aller inspanning en
     samenwerking, dat die betereorganisatie uit het tegenwoordige zich moet ontwikkelen als een
     vlinder uit een ingepopte rups. Stel je voor het ijdel, gevoelloos, een fijnere beschaving
     zelfs niet begrijpend luxe-poppetje van thans, plotseling overgeplaatst in edeler sfeer? Eerst
     toch moet de logge over den grond kruipende rups tot vlinder geworden zijn om te kunnen
     vliegen! Papa spreekt altijd van ons geestelijk en moreel aanpassingsvermogen. Hij zegt dat de
     mensch - hij bedoelt de gemiddelde, in doorsnee genomen mensch - slechts wezen kan het product
     van zijn tijdperk, zijn eeuw, zijn landaard en de zeden en omstandigheden waaronder hij leeft.
     Menschen-etende volksstammen, zeide hij laatst nog, wanneer zij hun vijanden en anderen braden
     en verorberen, meenen natuurlijk op hunne wijze een even hooge moraal te hebben als wij die
     daarvan gruwen. En over eenige eeuwen zullen waarschijnlijk de dán levende menschen, in dikke
     geschiedboeken lezende over onze maatschappelijke verhoudingen van nu, ons even onbeschaafd en
     barbaarsch vinden als wij de toestanden in Amerika vonden, zooals Beecher Stowe ze
     beschreef....’</p>
    <p>‘Houd je stil.... daar komt mama naar ons toe!’ zeide Marie eensklaps. ‘Laat zij niet merken
     dat wij over zulke dingen spreken!’</p>
    <p>‘En dat ik bezig ben zoo'n verderfelijken invloed op je te oefenen!! Maar daaromtrent kan zij
     gerust wezen.... ik zou je nooit aansporen tot iets wat haar verdriet kon doen.’</p>
    <p>‘Ik zou ook niet kunnen,’ zeide Marie met een diepen zucht. ‘Ik kan wel apprecieeren wat een
     ander doet, maar ik zelf ben voor dat alles te dom!’</p>
    <p>‘Neen, dom ben je waarlijk niet, maar je hebt niet veel wilskracht. Trouwens, voor je ouders
     leven en hun illusiën verwezenlijken, kan ook een roeping wezen.’</p>
    <p>‘Ja, mijn roeping is vroeg te trouwen en mama met een half dozijn kleinkinderen te
     verheugen!....’ zeide Marie lachend. ‘Zij heeft geen rust of duur, zegt zij, voordat zij het
     eerste op den schoot zal hebben.’</p>
    <p>‘En als hun eenig kind kan geen sterveling behalve jij haar wensch vervullen,’ was het
     antwoord. ‘Zoek dus maar niet naar een taak in de verte als er eene vlak voor de hand ligt. En
     daarna zal je nog wel wat levensjaren over hebben, hoop ik, om ook aan de geestelijke zijde van
     het leven wat tijd te geven.’</p>
    <p>‘Ik zou toch voor geen enkel werk geschikt zijn!’ dacht Marie, met een vaag gevoel van
     erkentelijkheid dat op zoo bevredigende wijze werd opgelost het dilemma, dat na menig
     vertrouwelijk gesprek met hare vroegere schoolvriendin voor haar was opgerezen.</p>
   </div>
   <div type="chapter">
    <head><hi rend="it">[XLIII]</hi></head>
    <p>‘Ga je nu werkelijk van middag al heen?’ vroeg Barthold, ‘en is het dus voor het laatst dat
     wij onze gezellige morgenwandeling maken?’</p>
    <p>‘<hi rend="it">Al</hi>?’ Ik ben hier bijna drie weken geweest, weet je dat wel? Overmorgen
     komen papa en mama uit Kissingen terug, en dan wil ik present wezen. Dat is voor hen een
     prettiger thuiskomen.’</p>
    <p>‘Ik geloof werkelijk, Anna, dat je nooit aan jezelve denkt maar altijd aan anderen.’</p>
    <p>Zij zag hem verbaasd aan en begon te lachen. Hem iets te hooren zeggen wat ook maar in de
     verte op een complimentje geleek, vond zij bijna kluchtig.</p>
    <p>‘Ik denk juist altijd aan mijzelve, vrees ik. En in dit geval stellig, omdat ik eigenlijk een
     soort van kinderachtig heimwee heb naar Mama. Over de twee maanden! Zoo lang ben ik nog nooit
     van haar af geweest.’</p>
    <p>‘Goed, dan wil ik dit bijzonder geval van de debet-rekening aftellen. Maar dan de rest?’</p>
    <p>‘Welke rest?’</p>
    <p>‘Wel, alles wat je doet en wil doen. Je moeielijk ondankbaar enquête-werk, je toynbee-arbeid,
     je vakbonden en je Labour-Church-plannen waarvoor je naar Londen bent geweest.... in één woord
     alles!’</p>
    <p>‘O, zeg dat toch niet!’ viel Anna haastig in. ‘Ten opzichte van dat alles voel ik me juist
     zoo akelig egoïstisch! Ik vraag me soms met een pijnlijk gevoel, of er wel iets goeds kan wezen
     in het doen van dingen, die je zóó veel geluk verschaffen. Ik kan soms zulke vreemde gedachten
     hebben.... en dan schaam ik me dat mijn leven zoo rijk en gelukkig is, aangezien dit geluk toch
     in den grond der zaak zijn aanleiding vindt in het ongeluk van anderen....’</p>
    <p>‘Dàt is een subtiliteit van voelen, waar ik onmogelijk bij kan!’ zei Barthold. Maar dit was
     een onwaarheid, want hij begreep haar zeer goed.</p>
    <p>‘Stel je eens voor,’ hernam zij, ‘dat wij in een goed geordende maatschappij leefden, waar
     het, volgens onze menschelijke begrippen van recht, werkelijk rechtvaardig toeging. Welnu, dan
     zou het geluk waarvan ik nu zoo geniet - het geluk van naar iets beters te streven, niet
     bestaan!’</p>
    <p>‘Maar begrijp je dan niet, Anna, dat die intensiteit van geluk alleen voorkomt uit het besef
     iets te kunnen doen voor anderen, uit de behoefte liefde te geven aan je medemenschen? En kan
     je je ooit voorstellen een wereld of een menschenmaatschappij, waarin het leven voor anderen,
     of het streven naar idealen zou wegvallen? Je herinnert je wel dat mooie subtiele gezegde van
     Multatuli: “Genot is deugd.” Velen hebben dit natuurlijk opgevat in de gewone platte beteekenis
     van: “Ga je maar aan alle genotsuitspattingen te buiten; wat prettig is, is deugd.” Ik heb het
     althans meermalen zoo hooren uitleggen, en men heeft zelfs daaruit wapenen gesmeed tegen den
     denker, verklarend zijn verzuchting, dat zijn landgenooten “niet lezen” konden. Den dieperen
     zin zijner woorden heeft mijn eigen bewustwording mij doen begrijpen: het rijkste levensgenot
     kennen alleen zij, die het alles-omvattend liefdegevoel in zich omdragen. Wie arm is van ziel
     kent geen waarachtig genot. Genot is zich geven aan een onpersoonlijk doel, te doorleven de
     hooge stemmingen van een denken en voelen in schoonheid. Hoe valt elk genot van lagere orde....
     het najagen van vermaken en verstrooiingen daarbij in het niet? Het is een overbekend
     verschijnsel, dat niemand zich zoo doorgaande ongelukkig voelt en mist de vatbaarheid 's levens
     rijkste openbaringen in zich op te nemen als de mensch die alleen zichzelf zoekt.’</p>
    <p>‘Ik zal mij met die uitlegging troosten,’ zeide Anna, ‘als mijn eigen niet te omvatten
     levensvolheid mij bezwaart. Kenden allen het toch maar bij ervaring, het zelfzuchtig.... ja
     werkelijk zelfzuchtig genot van lief te hebben alles en allen, menschen en kinderen en dieren,
     en de groote mooie gedachten van menschen en hun goddelijke kunstscheppingen en alles wat het
     leven zoo rijk en diep maakt. Ik zou het een ieder wel willen toeschreeuwen hoe heerlijk het
     is!’</p>
    <p>Hij antwoordde niet maar zag naar haar, terwijl zij naast hem liep, in haar eenvoudig en toch
     smaakvol donkerrood kleedje dat een warmen tint gaf aan het aschblonde korte haar, eerst zoo
     vreemd en jongensachtig in zijn oogen, doch dat hij nu zoo eigenaardig passend vond bij het
     vriendelijk jong gezichtje met de fijne blonde complexie en den opwaartschen blik, passend
     zelfs bij haar geheele persoonlijkheid. Hij had werkelijk sympathie voor haar gekregen in die
     weken van ongedwongen samenzijn hier buiten, nu zij zooveel hadden gepraat en elkaar pas zoo
     goed hadden leeren kennen. Geheel vanzelf was hun in het vuur van het discours langzamerhand
     ‘je’ en ‘jou’ op de lippen gekomen, zoodat Anna had voorgesteld, nu zij toch zoo gek ‘je’ en
     ‘u’ dooreenhaspelden, elkaar maar ineens bij den naam te noemen.</p>
    <p>‘Ik hoop zoo, dat Carla en jij vriendinnen zullen worden,’ zeide hij eensklaps na een lange
     pauze, waarin allerlei heterogeene gedachten hem in zonderlinge verwarring door het hoofd waren
     gevlogen.</p>
    <p>‘Ik hoop het ook,’ zeide Anna vriendelijk maar zonder veel convictie! Carla was haar
     eigenlijk zoo tegengevallen. Zij vond haar heel mooi en heel beleefd, maar, hoewel zij elkaar
     verscheidene malen ontmoet hadden, konden zij niet ‘opdreef’ komen, zooals zij zich tegen Marie
     Willnar had uitgedrukt.</p>
    <p>‘Ik heb je wel eens gezegd,’ hernam hij, ‘dat zij een echt Fransche en uitsluitend wereldsche
     opvoeding heeft gehad. Dit brachten de omstandigheden zoo mee. Haar moeder was katholiek....
     haar vader een zeer aristocratische landjonker. Daarbij woonden zij buiten en dus je
     begrijpt....’</p>
    <p>‘O, ja, dat begrijp ik zeer goed!’ haastte zij zich te zeggen, daar zij een zekere aarzeling
     in zijn toon meende op te merken.</p>
    <p>‘Het rijke leven van onzen tijd te leeren begrijpen, is nu pas voor haar weggelegd. Het zal
     in den letterlijken zin des woords een initiatie wezen, en hoewel ik mij van dat initiatiewerk
     het leeuwenaandeel denk toe te eigenen....’ zeide hij glimlachend, ‘geloof ik toch dat zij
     vooral behoefte zal hebben aan den omgang met een vrouw als jij bent.... een vrouw die weet bij
     ervaring hoeveel geluk en voldoening maatschappelijke arbeid den mensch geven kan.’</p>
    <p>‘Ik stel mij geheel en al tot haar beschikking,’ zeide Anna, maar dit antwoord klonk haar
     zelve als een banale gelegenheidsphrase in de ooren. Zij wist echter niets beters te zeggen.
     Het was haar onmogelijk Meryan's verloofde, in hare etherische wazige elegantie en bestudeerde
     poses en mondaine liefheid, zich voor te stellen opgaande in het wel en wee van fabrieksmeisjes
     en dagloonsters en arbeidsters, wier vertrouwen alleen door aanhoudende belangstelling en
     toewijding kon worden gewonnen.</p>
    <p>Het is zoo goed, Anna, dat wij elkaar hier buiten zooveel beter hebben leeren kennen en je
     mij hebt toevertrouwd al je plannen. Wie weet of wij dezen winter niet met ons drieën krachtig
     in dien geest kunnen werken, en dan òf in Delft òf in den Haag de ergst geëxploiteerde vrouwen
     en meisjes kunnen helpen zich te vereenigen en zich te organiseeren. In het najaar mag ik alles
     wat je daaromtrent, en ook aangaande de Arbeidskerk, hebt verzameld, zeker wel eens
     inzien?’</p>
    <p>‘Niets liever dan dat. Het voorbereidende enquête-werk gaat me denkelijk beter af dan
     organiseerende en administratieve arbeid. Het aanknoopen van betrekkingen met die arme
     schepsels, het langzaam overwinnen van hun wantrouwen, daarin voel ik me nog al sterk.... maar
     daarna zal het een weldaad voor me zijn mannelijke hulp te hebben. Ik dacht eerst aan Martalis,
     maar die heeft het zoo druk met zijn tijdschrift en zijn correspondentie-werk voor
     buitenlandsche partijbladen. Politieke actie gaat bij hem vóór economische actie,’ zeide hij me
     laatst nog, ofschoon hij de laatste niet wegcijfert. A propos van economie.... je weet, niet
     waar, dat ik dezen winter de colleges van papa ga bijwonen? Het zal niet weinig leerzaam voor
     me zijn en ik verlang er zóó naar.’</p>
    <p>‘Ja, ik weet het. Maar zie je er niet tegen op, zoo geheel alleen als vrouw tusschen al die
     jongelui?’</p>
    <p>‘Ik had natuurlijk liever dat er nog meer meisjes waren. Maar je moet denken, ik ken de
     studenten bijna allen persoonlijk. En over het algemeen gaan zij zoo goedig met me om, zoo echt
     kameraadschappelijk! Dat apprécieer ik erg.’</p>
    <p>‘Nu nog mooier! Apprecieer je dat? Moesten zij dan misschien onbeleefd zijn en
     onaangenaam?’</p>
    <p>‘Neen, dat niet, maar zij doen zoo echt natuurlijk, alsof zij, goddank, vergeten de dwaze
     verhouding waarin jonge mannen en jonge meisjes in onze samenleving gewoonlijk tegenover
     elkander staan, en die après tout voor hen even vervelend moet zijn als voor ons.’</p>
    <p>‘Hoe ter wereld bedoel je dat?’</p>
    <p>Zij zag hem aan, glimlachend over zijn verbazing, en schudde het hoofd.</p>
    <p>‘Onmogelijk dat zoo opeens uit te leggen, als je het zelf niet voelt. Maar dàt moet je toch
     ook vinden, dat jongelieden van verschillende kunne zelden of nooit ongedwongen met elkaar
     omgaan.... ten bewijze je vraag van daareven: of ik er niet erg tegen opzag een
     studenten-college bij te wonen.... Waarom toch? Ik begrijp niet die afscheiding als van wolven
     en schapen! Enfin, mama zegt dat de positie der vrouw samenhangt met de geheele
     maatschappelijke ontwikkeling, met onze economische afhankelijkheid, onze huwelijkswetten enz.
     Dat alles zal zich wijzigen en vooruitgaan naarmate wij een hoogeren vorm van samenleving
     naderen.’</p>
    <p>‘En hoe denkt je vader over de eigenlijke vrouwenkwestie?’</p>
    <p>‘Hij zegt dat er eenvoudig geen afzonderlijke vrouwenkwestie bestaat, daar zij saamgeweven is
     met den algemeenen socialen toestand van tegenwoordig. Mama heeft dan ook onder zijn leiding
     dat alles leeren zien zooals zij nu doet. Vroeger als jong meisje dacht zij, zooals ze me heeft
     verteld, zoo kinderlijk onnoozel over dat alles. Zij meende dat men ons vrouwen
     voorbedachtelijk rechten onthield, en dat wij alleen van mannelijke willekeur en tirannie de
     slachtoffers waren, volstrekt niet begrijpend dat onze positie een historisch uitvloeisel is
     van vroegere toestanden. Vroeger was iedere man de verzorger van zijn vrouw en dus haar
     meester. Nu beginnen de vrouwen uit economischen dwang meer en meer zelven den kost te
     verdienen, dus de levenslange verzorging en het meesterschap vervallen van zelf, en
     dientengevolge kunnen nu langzamerhand de zoo bindende huwelijkswetten, die haar en haar
     kinderen tegen verlating en armoede moesten beschermen, een geheel ander en vrijer karakter
     krijgen; en dit zal weer invloed oefenen op alle andere wetten en verhoudingen. Maar even als
     de arbeider moet ook de vrouw in alle kringen wakker worden, en door eigen hooger willen zich
     vrij maken. Zoo heeft papa het langzamerhand mijne moeder leeren inzien, en met dat inzicht ben
     ik als het ware groot gebracht. Het is dus heusch geen eigen wijsheid die ik verkoop,’ liet zij
     er glimlachend op volgen, terwijl zij op den weg stil bleef staan om afscheid te nemen.</p>
    <p>‘Waarom zeg je dat zoo spottend? En waarom zou je geen eigen wijsheid mogen verkoopen?’</p>
    <p>Er kwam iets erg ondeugends in haar blik.</p>
    <p>‘Wel, omdat ik het onnoodig vind in je oogen nòg onvrouwelijker te zijn dan ik al ben!’</p>
    <p>‘Hoe kom je er aan dat ik je onvrouwelijk zou vinden?’ riep hij, een kleur krijgend.</p>
    <p>‘Nu ja.... je begint misschien nu een beetje indulgenter over me te denken, omdat wij
     persoonlijk een paar goede vrienden zijn geworden; maar.... <hi rend="it">het type</hi> in het
     algemeen, beken het maar.... dat type vind je nog ontzettend! Ik herinner me nog altijd onze
     eerste ontmoeting op dien avond dat Martalis sprak, weet je wel?.... Jij dacht van mij: ‘Wat
     een verschrikkelijk wezen is dat! Dat praat zoo maar over politiek en geavanceerd en radicaal
     en liberaal en over besturen en verslagen en al dergelijke in den mond eener vrouw
     afschuwelijke dingen!’ Ik zag het aan je; het lag alles in je verbaasd verontwaardigden blik.
     En weet je wat ik onderwijl van jou dacht?....</p>
    <p>‘Daar heb je nu dien bekrompen aristocraat, die neerziet op een ieder, die niet in de Bocht
     van de Amsterdamsche Heerengracht geboren is, met een millioen of wat in zijn wieg! Hem wacht
     een prettige avond met onzen Martalis. En attendant zal ik hem eens een beetje in het harnas
     jagen!’</p>
    <p>‘Wel, wel, stond ik zóó hoog bij je aangeschreven, toen je me zoo vriendschappelijk
     aansprak?’</p>
    <p>‘Ja, zoo had ik ons clubje studenten over je hooren spreken. Maar ik moest toch beleefd zijn,
     natuurlijk, en je zelfs.... een kopje thee gunnen!’</p>
    <p>‘En is mijn ‘tegenwoordig ik’ nu nog in ongenade bij je?’</p>
    <p>‘Neen, in ongenade niet, dat weet je wel beter, maar....’</p>
    <p>‘Welnu, wat bedcel je?’</p>
    <p>‘Zal ik de stoute schoenen maar aantrekken? Nu, dan bedoel ik, dat je je nog volstrekt niet
     hebt losgemaakt van al je vroegere opvattingen aangaande veel dingen, vooral niet wat betreft
     de stelling der vrouw in de maatschappij.’</p>
    <p>Hij zeide niets en liep zwijgend voort.</p>
    <p>‘Haar geheel mensch-zijn of mensch-worden doet je altijd nog zoo'n beetje huiveren. Je zoudt
     ze zoo graag als teere kasbloemen willen blijven beschouwen; wèl haar moreel en geestelijk
     zoowat inwijden in het volle leven, maar toch van verre.... één venstertje maar van de serre
     voor haar openzetten....’</p>
    <p>‘Ik geef je toe, dat daar wel iets van aan is,’ zeide hij na een pauze; ‘maar je spreekt te
     veel in het algemeen. Noem me eens eenige bepaalde dingen op, waarin ik, met betrekking tot de
     vrouw, volgens jou zoo erg conservatief ben.’</p>
    <p>‘Neen, bepaalde dingen opsommen is onmogelijk!’ zeide zij glimlachend. ‘Het is meer een
     algemeene impressie die je me geeft....’ Met deze woorden reikte zij hem de hand tot afscheid.
     ‘En nu moet ik heusch gaan, jou latend onder de algemeene impressie, dat ik een akelige
     wijsneus ben!’</p>
    <p>Zij lachten beiden hartelijk.</p>
    <p>‘Mag ik je straks naar den trein brengen?’</p>
    <p>‘Neen, dat behoeft niet. Mijnheer en Mevrouw en allemaal gaan mede; ik ben dus goed
     beschermd. Beter beschermd dan in Londen!’</p>
    <p>‘Tot het laatst toe schijn ik geplaagd te moeten worden! Nu, tot weerziens dan. Einde
     September trouwen wij; en dan na een klein reisje denken wij onze Delftsche kluis te
     betrekken.’</p>
    <p>‘Dus over een groote twee maanden. Nogmaals van harte geluk.... en vaarwel!’</p>
    <p>En met een handdruk scheidden zij.</p>
   </div>
   <div type="chapter">
    <head><hi rend="it">[XLIV]</hi></head>
    <p>Robert Kant was niet weinig verbaasd geweest, toen Barthold hem de tijding van zijn
     engagement en zijn naderend huwelijk had geschreven, er bij gevend een vrij uitvoerig relaas
     van de zeer bijzondere omstandigheden waaronder dit alles door zijn vader was beslist geworden.
     En de eerste sensatie van verbazing of verrassing was Robert te allen tijde onaangenaam,
     althans wanneer zijn eigen berekeningen aangaande een waarschijnlijken loop van gebeurtenissen
     er door in duigen werden geworpen.</p>
    <p>Wat ter wereld, dacht hij bij den ontvangst van dien brief, had den ouden autocraat kunnen
     bewegen om, midden in zijn verwoedheid over Barthold's eigenmachtige levensbeschouwing, hem te
     geven het meisje zijner keuze niet alleen, maar hem zelfs te laten trouwen, nota bene midden in
     zijn studietijd - een excentrieke handeling, welke hij van Meryan wel het allerminst zou hebben
     verwacht. En hij peinsde zoolang totdat hij eindelijk het raadsel op het spoor kwam en zichzelf
     heel dom ging vinden, dat hij den vaderlijken toeleg niet dadelijk had begrepen.</p>
    <p>‘Een kapitale zet!’ redeneerde hij met een zekere bewondering. ‘Dat prachtige mondaine
     wezentje ziet er inderdaad volstrekt niet naar uit, alsof zij zich met haar heer gemaal in
     hoogere luchtzwevingen zal willen oefenen. Met haar mooie kleine handjes zal zij hem
     waarschijnlijk stevig op den beganen grond vasthouden. Daarvoor staat de beslissing van den
     ouden heer mij borg. Als er in haar ook maar eenige neiging tot idealisme was, zou hij achter
     dat huwelijk niet zoo'n verbazenden spoed zetten. Ik begrijp er nu alles van. Zij moet Simson
     de haren afknippen als de echte Delila die zij blijkbaar is; en dan ligt onze arme beeldstormer
     machteloos geketend, à la merci van den slimmen papa-Filistijn! Heel, heel aardig! En hoe
     weinig vermoedt die goede jongen welk een web er om hem heen wordt gesponnen....</p>
    <p>‘Eigenlijk zou mijn vriendenplicht meebrengen, hem voor dien toeleg te waarschuwen,’ peinsde
     hij verder. ‘Hoe weinig ik mij ook in het algemeen met sympathieën en antipathieën inlaat, toch
     heb ik meer op met vliegen dan met spinnen, al ware het maar alleen omdat vliegende insecten me
     beslist aangenamer aandoen dan loopende. Wat heb ik dikwijls een vlieg bevrijd uit die
     verraderlijke spinnedraden, als ik zoo'n langzame executie toevallig gadesloeg.... niet uit
     teerhartigheid, waarlijk niet, maar meer uit haat tegen zoo'n dik spinnewijf, dat zoo nijdig
     tegen me zat te schudden, en natuurlijk al haar heer en meester had opgepeuzeld. Sexe-egoïsme
     mijnerzijds, anders niet, en daarbij verregaand onwijsgeerig!</p>
    <p>‘Dubbel onwijsgeerig zou het wezen nu tusschenbeiden te treden. Ik zou in eigen oogen iets
     krijgen van de lui op 't schellinkje, die den marqué, als hij met zijn lange verraderspassen en
     zijn zwaaienden mantel over het tooneel stapte, met rotte appelen plachten te gooien!</p>
    <p>‘Neen, ik bemoei me met niets; het moet alles maar gaan zooals het wil. Het zou bespottelijk
     wezen!’</p>
    <p>Hij vond het evenwel niet bespottelijk zijn nieuwsgierigheid te gaan bevredigen, en nam
     derhalve Barthold's uitnoodiging, om hem mondeling te komen feliciteeren, dadelijk aan. Hoewel
     niet twijfelend aan de juistheid zijner berekening, wilde hij wel eens met eigen oogen alles
     gaan bekijken en onderzoeken, en maakte zich dus op om naar Rustoord te gaan, weinig vermoedend
     welke perplexiteiten het bericht van zijn komst daar teweegbracht.</p>
    <p>‘U vindt zeker goed, dat ik Robert Kant uitnoodig?’ had Barthold tegen zijn vader gezegd, ‘U
     weet, dat ligt al een poosje in de pen.’</p>
    <p>‘Ja, als het beleefdheidshalve noodig is, vind ik het goed,’ had deze geantwoord.</p>
    <p>‘Hoe zegt u dat zoo? Heeft u er misschien iets tegen?’</p>
    <p>En terwijl Barthold die vraag deed, schreef hij de vreemde houding van zijn vader toe aan de
     politieke woordenwisseling, die deze eens met Robert had gehad.</p>
    <p>‘Neen, ik heb er niets tegen. Vraag hem maar, ik vind het goed.’</p>
    <p>Deze op de gewone korte afdoende wijze gesproken woorden hadden beslist, en na zijn moeder te
     hebben gewaarschuwd, was de invitatie gezonden.</p>
    <p>‘Hij kan nog wel bedanken....’ dacht Meryan, ‘dat zou het gemakkelijkst wezen.’</p>
    <p>Maar hij bedankte niet, en nu was goede raad duur.</p>
    <p>‘Zeg eens, kindje....’ zeide hij een paar dagen later onder het diner tegen Baby, ‘wat zou je
     er van zeggen, als wij beidjes eens 'n achtdaagsch reisje naar Brussel maakten? Ik moet er de
     volgende week voor zaken heen, maar dan neem ik je mee en we maken er een pretje van. En als
     Carla lust heeft van de partij te wezen, en haar heer en meester het toestaat, inviteeren wij
     haar ook, want ik ga natuurlijk mijn oude vriendin Emilie Corduroy opzoeken.’</p>
    <p>‘Heel graag wil ik mede,’ zei Carla, die gehoord had dat Robert de volgende week verwacht
     werd, maar, nu haar lot toch onherroepelijk beslist was, beter vond hem niet te ontmoeten.</p>
    <p>‘Ik ga liever niet....’ klonk Baby's stemmetje zacht en slepend van de overzijde van de
     tafel.</p>
    <p>‘Wat is dat? Gaat mijn poesje liever niet? Kom, daar meent ze heelemaal niets van....’ zeide
     Meryan, die haar nog wel eens plaagde door den ouden kinderlijken toon aan te slaan. Maar al
     schertsend, had hij het kind, dat een hevige kleur had gekregen, scherp opgenomen.</p>
    <p>‘Wel, Baby, je weet niet wat je zegt, geloof ik,’ zeide haar moeder verwonderd. ‘En je bent
     gewoonlijk dol op zulke uitstapjes. Ik zou maar gauw “ja” zeggen.’</p>
    <p>Maar Baby, met haar stil, strak, bleek gezichtje, bleef onbewegelijk op het tafellaken
     staren.</p>
    <p>‘Neen, ik ga liever niet,’ herhaalde zij nu met een eigenaardige, kinderlijk-koppige
     hoofdbeweging, zoodat allen begonnen te lachen.</p>
    <p>‘En waarom ga je liever niet?’ vroeg Barthold.</p>
    <p>‘Daarom niet.’</p>
    <p>‘Tegen zoo'n krachtig argument valt niets in te brengen,’ zeide Meryan, waarna de hilariteit
     weer opnieuw begon.</p>
    <p>Hij wilde de zaak opzettelijk schertsend behandelen, hoewel de ontdekking, dat ‘die dwaze
     historie’ nog altijd in haar hoofdje rondspookte hem zeer onaangenaam trof.</p>
    <p>Intusschen scheen het besef uitgelachen te worden, op Baby's zenuwen te werken. Althans zij
     lei mes en vork neer en barstte in tranen uit.</p>
    <p>Men keek elkaar verbaasd aan; maar Meryan, met een snellen wenk, verzocht allen niets meer te
     zeggen en verder geen notitie van haar te nemen. Dit scheen inderdaad de verstandigste tactiek,
     want voordat het dessert werd opgedragen, was de tranenvloed bedaard en het incident
     vergeten.</p>
    <p>Maar na tafel volgde Carla haar naar den tuin. Zij had alles begrepen en vond Baby's illusiën
     zoo dwaas, dat zij haar tot rede wilde brengen.</p>
    <p>‘Ik weet heel goed, Baby, waarom je niet naar Brussel wil,’ zeide zij toen niemand anders hen
     hooren kon.</p>
    <p>Baby zeide niets.</p>
    <p>‘Je hebt gehoord dat Robert Kant de volgende week komt.’</p>
    <p>‘Dat is niet waar!’ zei Baby, wier wangen begonnen te gloeien.</p>
    <p>‘Dat is wel waar. Foei, je mag niet jokken.’</p>
    <p>Er lag iets van het oude gouvernanten-gezag in Carla's toon - een gezag dat zij vroeger een
     enkele maal had doen gelden. Maar nu kwam dat slecht te pas. Het door het voorgevallene aan
     tafel reeds geprikkelde kind kon dien hoogen toon van haar aanstaande schoonzuster niet
     verdragen en werd boos.</p>
    <p>‘Zoo, mag ik niet jokken? Ik hoop dat je nooit erger gejokt heb dan ik, toen jij en Bart het
     stilletjes eens was, een heel jaar lang.’</p>
    <p>Het was Carla zelve, die, toen de zaak tot een oplossing was gekomen, in een vertrouwelijke
     bui haar al hun kleine intriges en manoeuvres verteld en een gretige toehoorderes gevonden had.
     Baby zou haar halve leven hebben willen geven, om ook zoo'n geheimen liefdesroman te
     doorleven.</p>
    <p>‘Jok voor mijn part zooveel je wil,’ beet Carla haar toe, ook boos wordend. ‘Maar wacht er
     dan liever mee, totdat je het ook met iemand “eens” bent. Om te gaan treuren over een man die
     niets om je geeft, niet eens aan je denkt, vind ik ridicuul. Als ik mijn plicht deed, moest ik
     vader waarschuwen.’</p>
    <p>Baby werd heel driftig nu.</p>
    <p>‘Als jij iets van mij tegen vader durft klikken,’ dreigde zij op echte schoolkinderen-manier,
     ‘zal je eens zien wat ik hem zeggen zal!’</p>
    <p>Carla haalde de schouders op, schijnbaar onverschillig, toch au fond niet heelemaal gerust.
     Wie kon weten wat het kind gehoord of gemerkt had!</p>
    <p>‘Ik zal niet gaan klikken. Wil jij je dwaas aanstellen, mij wèl.’</p>
    <p>Met deze woorden liet zij haar staan en ging het huis in.</p>
    <p>Inmiddels had Meryan Barthold even op zijn kamer geroepen.</p>
    <p>‘Het is een gekke historie met Robert Kant....’ begon hij. ‘Je hebt wel aan tafel gemerkt,
     dat.... met Baby niet alles in den haak is?’</p>
    <p>‘Ja, wat zou dat wezen?’</p>
    <p>‘Och, heel vervelend!’ zei Meryan, ongeduldig met zijn vingers knippend en snel op en neer
     loopend. ‘Ik vind beter het je te zeggen, omdat je anders zoudt denken dat ik iets tegen je
     vriend heb, wat volstrekt niet zoo is. Maarzij schijnt.... niet onverschillig jegens hem te
     zijn....’</p>
    <p>‘Och kom?’ riep Barthold met een ongeloovigen lach.</p>
    <p>‘Ja, ja 't is zoo! Ik heb het lang gemerkt, den laatsten keer reeds toen hij hier was. Maar
     ik dacht natuurlijk dat het nu uit zou wezen na zooveel maanden....’</p>
    <p>‘Zoo'n kind! Het is onbegrijpelijk!’</p>
    <p>‘Zoo'n kind! Zoo'n kind!" klonk het ongeduldig, daar hij de geringste aanmerking op zijn
     lieveling niet kon dulden. ‘Kleine kinderen worden groot, en je vergeet dat zij haast zeventien
     is. Waarom kan een meisje van zeventien jaar zich niet tot een innemende persoonlijkheid als
     Robert aangetrokken gevoelen, terwijl wij op dien leeftijd al een dozijn keeren verliefd zijn
     geweest?’</p>
    <p>Barthold zag zijn vader aan, verwonderd hem een opvatting te hooren uiten die geheel van de
     geijkte theorieën afweek.</p>
    <p>‘Hoe ook,’ hernam deze, ‘het is zoo en niet anders. Zij is sedert verleden winter geheel
     veranderd, jij hebt dit misschien niet opgemerkt, maar de dokter zegt dat zij erg zwak is en
     nerveus, en zooveel mogelijk afleiding en plezier moet hebben.’</p>
    <p>‘Zou het misschien niet beter zijn haar vaste bezigheid te geven, haar geest af te leiden met
     een of ander nuttig werk dat haar interesseert?’ vroeg Barthold. ‘Ik zie haar nooit anders dan
     met een handwerk of een Tauchnitz-deeltje. Het is misschien wel uit verveling, uit
     gemoedsleegte dat zij....’</p>
    <p>Meryan viel hem met een wrevelig gebaar in de rede. Daarop klonk zijn stem snijdend als
     staal.</p>
    <p>‘Jawel, jawel, ik begrijp al waar je heen wil. Je zuster moest gaan werken voor den kost;
     desnoods in een fabriek, nietwaar? En het fabrieksplebs behoort hier thuis in onze salons! Een
     chassez-croisez, waarom niet? Maar we hebben het op 't oogenblik nu niet over sociale
     theorieën, maar over je vriend Robert. Zooais je gehoord hebt, meende ik de situatie te redden,
     door, in den tijd dat hij hier zal wezen, met haar naar Brussel te gaan. Dit mislukt. Je hebt
     gezien hoe zij het opnam. En haar dwingen wil ik in geen geval, dat zou de zaken nog verergeren
     en haar geheel van streek brengen.’</p>
    <p>‘Wil ik naar hem toe gaan en.... het hem te kennen geven? Hij is, zooals u weet, een
     gentleman in de volste beteekenis van dat woord, en het zal de eenige weg zijn om definitief
     elke relatie tusschen hem en haar af te breken. Er kan dan geen ontmoeting meer plaats
     hebben.’</p>
    <p>‘Ik geloof inderdaad dat dit 't eenige is. Dan is het voor goed uit. Laat hij het van hare
     zijde geheel als een schoolmeisjes-illusie beschouwen, die bij geen verder wederzien gauw zal
     verdwijnen.’</p>
    <p>‘Natuurlijk. En u begrijpt ook wel, niet waar, dat hij er niet de minste schuld aan
     heeft?’</p>
    <p>‘Dat weet ik volmaakt goed. Wel heb ik gemerkt dat hij Carla zeer bewonderde, zoodat ik zelfs
     meende dat.... Of was hij au courant?’</p>
    <p>‘Ja, hij wist alles.’</p>
    <p>‘O, zoo? Nu, dan heb ik me vergist. Dus wanneer ga je naar hem toe?’</p>
    <p>‘Zoodra mogelijk. Morgen ochtend dunkt me. Dan kom ik met een middagtrein terug.’</p>
    <p>‘Goed. En verzoek hem dan zijn komst een dag te voren onder een of ander voorwendsel af te
     seinen.’</p>
   </div>
   <div type="chapter">
    <head><hi rend="it">[XLV]</hi></head>
    <p>Zoo reisde Barthold den volgenden morgen onverwijld naar Utrecht, waar Robert, na afloop van
     zijn studiën, weer voorloopig bij zijn ouders woonde. Met een uitroep van verbazing werd hij
     verwelkomd.</p>
    <p>‘Jij, Meryan? Ik dacht weinig je nog te zien vóór aanstaande week op Rustoord.’</p>
    <p>‘Ik dacht het ook niet....’ was het eenigszins aarzelend antwoord, terwijl hij op
     uitnoodiging van zijn vriend ging zitten. Hij vond het zelf heel gek, maar nu hij van
     aangezicht tot aangezicht tegenover Robert stond, achtte hij de taak die hem eerst toescheen
     niets te beduiden te hebben verre van gemakkelijk, was hij zich vooral bewust voor iets
     dergelijks het noodige savoir-faire te missen.</p>
    <p>Hij begon dus over koetjes en kalfjes te praten, geheel in het midden latend waarom hij den
     ander zoo onverwachts voor de oogen stond, terwijl Robert hem een beetje spotachtig gadesloeg,
     hem veel te goed kennende oin niet te zien, dat hij niet volkomen op zijn gemak was.</p>
    <p>‘Maar nu weet ik nog niet waaraan Utrecht het voorrecht dankt je binnen zijn muren te
     hebben?’ vroeg hij eindelijk, nadat zij geruimen tijd gepraat hadden. ‘Toch niet om mij een
     paar dagen vroeger te zien?’</p>
    <p>‘Neen, dat juist niet. Ik ben eigenlijk hier om.... je te vragen niet op Rustoord te komen.
     En ik stel je hoog genoeg om je openhartig den reden te zeggen.’</p>
    <p>Robert zag hem aan als iemand die twijfelt of hij wel goed gehoord heeft.</p>
    <p>‘Je herinnert je wel mijn klein zusje Margaretha.... in de wandeling nog altijd Baby genoemd?
     Welnu, zij is.... zij heeft.... enfin laat ik het maar noemen een soort van toquade voor je.
     Het is niet meer dan dat, je begrijpt, een kind van zestien jaar! Maar toch schijnt het den
     ouden heer ernstig genoeg om verdere ontmoetingen met je te voorkomen.’</p>
    <p>Robert, hoe ongaarne hij zich ook verwonderde - zat nu als verwezen te kijken.</p>
    <p>‘Dat kleine zusje van je.... voor mij? Maar dat is dunkt me niet mogelijk!’</p>
    <p>‘Het is toch zoo, beste kerel.... zij heeft zich zoo iets in het hoofd gehaald, naar het
     schijnt, toen met de feesten bij Johan's huwelijk. Vader heeft destijds al iets gemerkt, maar
     een klein incident gisteren aan tafel, in verband met je komst, heeft zijn vermoeden bevestigd.
     Het is een echte schoolmeisjes-opwelling natuurlijk, die niets te beteekenen heeft, als er maar
     wat tijd overheen gaat. En omdat haar gezondheid tegenwoordig niet te best is, en zij erg
     ontzien moet worden, is het beter dat....’</p>
    <p>‘Haar gezondheid niet te best.... dat vroolijke bloeiende ding!’</p>
    <p>‘Dat is het juist. Zij is in de laatste maanden aan het sukkelen. Daarom vond de oude heer
     het noodig deze démarche bij je te doen. Het is eenvoudig een kwestie van tijd, anders
     niet.’</p>
    <p>Barthold had zijn vriend nog nooit zoo verslagen gezien. Robert liep de kamer op en neer, de
     handen in de zakken, het hoofd naar den grond gebogen, zonder een woord te spreken, en Barthold
     zweeg eveneens en haalde zijn zakdoek te voorschijn om zijn gelaat af te vegen, blijde dat het
     hooge woord er uit was.</p>
    <p>Hoewel overtuigd dat in de gegeven omstandigheden waarheid de beste diplomatie was, lag er
     toch voor hem iets heiligschcnnends in de openbaring van het ziele-geheim van zijn zusje, dat,
     hoe kinderlijk ook, toch dat geheim zorgvuldig had weten te bewaren, en daardoor alleen reeds
     in zijn oogen op den drempel van het vrouwenleven stond.</p>
    <p>Plotseling schrikte hij op, doordien Robert op den grond stampte.</p>
    <p>‘Wat leven we toch in een beroerde wereld!’</p>
    <p>‘A qui le dites-vous?.... Maar nu juist in dit geval begrijp ik niet het verband....’</p>
    <p>Niet, begrijp je het verband niet? Dat komt omdat jullie hervormers, moralisten, socialisten,
     idealisten, of hoe jelui verder heeten moogt - omdat jullie, even als sommige fakirs naar de
     punt van hun neus, altijd je oogen naar één punt gericht houdt, en nooit denkt aan iets wat
     duizendmaal krankzinniger is dan de verhouding tusschen arbeid en kapitaal.... de verhouding
     tusschen de beide geslachten!’</p>
    <p>‘Daar denken wij wel degelijk aan, want het eene is als samengeweven met het andere. Toch
     begrijp ik in dit geval volstrekt niet wat je bedoelt. Al kon de maatschappij van vandaag op
     morgen een paradijs worden, dan nog zou daarmee niet worden opgeheven- het volkomen natuurlijk
     verschijnsel, dat <hi rend="it">A</hi> houdt van <hi rend="it">B</hi>, en <hi rend="it">B</hi>
     niets geeft ova <hi rend="it">A</hi>, maar zijn zinnen heeft gezet op <hi rend="it">C</hi> en
     zoo vervolgens.’</p>
    <p>‘Zeker, maar dàt is de kwestie niet. Ik wil zeggen, dat juist op den leeftijd, dat wij jonge
     mannen meest allen nog idealisten zijn, en vooral liefde ons nog in haar meest poetischen vorm
     voor de verbeelding zweeft.... een jong meisje nog voor ons heeft iets heiligs, iets
     madonna-achtigs door ons zelfs niet in gedachten te ontwijden, - dat wij juist op dien leeftijd
     plotseling, zonder overgang, de laagste, meest verdorven vrouwelijke creaturen leeren kennen,
     waarvan wij zelven walgen meestal, en die niettemin onze verbeelding verontreinigen voor
     altijd, ons voor eeuwig ontnemen dat mooie gelukkige gevoel, dat een jeugdige liefde ons geeft.
     Onze levens-initiatie, die in deze miserabele wereld nog een der weinige belangwekkende en
     ideale momenten kon vertegenwoordigen, gaat veelal met afschuw gepaard. En dan later.... is dat
     mooie zielverheffende voor goed weg, zijn wij niet meer bij machte voor een reine vrouw datgene
     te voelen, wat zij waarschijnlijk voor ons voelt. Daar heb je nu je eigen zuster. Die vluchtige
     kinderlijke opwelling zal natuurlijk, als zij niet gevoed wordt, spoorloos voorbijgaan. Maar
     stel dat ik toevallig in dezelfde stad woonde en wij elkaar dagelijks ontmoetten.... wat zou ik
     dan misschien door die onschuldige naïeve meisjesverbeelding verheven worden tot een halven
     god.... terwijl zij, indien zij mij kende, mijn opvattingen, mijn verleden.... natuurlijk van
     me zou gruwen!’</p>
    <p>Niets had Barthold meer kunnen verbazen dan deze uitval. Hij zag den spreker met stupèfactie
     aan, en deze bemerkte het.</p>
    <p>‘Dat had je niet gedacht, wel, dat een cynicus als ik zich nog over zaken van sentiment zou
     opwinden!....’ zejde hij half lachend, half ernstig. ‘Maar het is geen sentimentaliteit van me,
     het is alweer mijn egoïsme dat spreekt, anders niet. Als er iets is wat me in mezelf verveelt,
     dan is het wel, dat ik eenvoudig geen kans meer zie in den gewonen zin des woords lief te
     hebben, ofschoon ik het graag zou willen. Ik kan niet meer gelooven in de vrouw, of haar hullen
     in dat poëtisch waas waaraan mijn verbeelding behoefte zou hebben. Ik kan haar alleen begeeren,
     niet verliefd worden, niet haar idealiseeren. In onze kringen zie ik er honderden om mij heen
     en ik bekijk ze met een akelige nuchterheid, die mij zelf hindert. De eene zie ik onbeduidend,
     behaagziek en ijdel; een andere, slechts zoekend naar een liefdesobject in plaats van naar den
     éénen uit allen; een derde, die arm is, hunkerend naar een levenslangen verzorger; een vierde,
     haar schoonheid côteerend als een beurseffect; een vijfde, haar best doende geëngageerd te zijn
     vóór hare vriendinnen van denzelfden leeftijd, een zesde.... maar genoeg; ik zou je variëteiten
     kunnen opsommen tot morgenochtend. En nu beweer ik niet dat zij allemaal tot genoemde
     categorieën behooren. Er zijn natuurlijk uitzonderingen....’</p>
    <p>‘Gelukkig ten minste dat je dit wel wil aannemen!’ zeide Barthold glimlachend, omdat hij aan
     zijn eigen Carla dacht. ‘Maar in hoofdzaak is het nietig, beuzelachtig bestaan van de meisjes
     uit onze kringen de schuld van alles wat je haar verwijt. Zij moeten hun arme leege hersens
     toch met <hi rend="it">iets</hi> voeden!’</p>
    <p>‘Dacht ik het niet.... dáár komt de hervormer weer om den hoek gluren! Maar <hi rend="it"
      >ik</hi> ben geen hervormer en constateer alleen feiten. Wat kan het mij schelen of over
     honderd jaar de vrouwen anders zullen wezen dan nu! En <hi rend="it">anders</hi> wil nog niet
     zeggen beter.... verre vandaar! Je weet hoe ik dáárover denk! Inmiddels heb ik niet den moed
     mijn hoofd te steken in dien collier de force, dien men het huwelijk noemt. En toch is
     ongetrouwd blijven en altijd op kamers wonen ook niet alles!’</p>
    <p>‘Maar als je nu eens dacht aan geluk geven, meer dan aan geluk te ontvangen!’ zeide Barthold
     na een pauze.</p>
    <p>‘Een echte moralisten-gemeenplaats die je daar debiteert, mijn waarde. In liefde zoowel als
     in vriendschap geeft men alleen door te ontvangen en ontvangt men alleen door te geven. Niet
     één man ter wereld, zelfs niet een gevoels-acrobaat als jij, zou gaan trouwen met een vrouw,
     van wie hij vermoedt weinig of niets te zullen ontvangen.’</p>
    <p>Barthold zeide niets. Hij voor zich meende stellig te weten dat een voornaam element zijner
     liefde voor Carla was het verlangen, haar in de volheid zijner toewijding te kunnen koesteren;
     maar dergelijke subtiliteiten van sentiment met Robert te behandelen, vond hij nutteloos.</p>
    <p>‘Dus, daargelaten je opinie over vrouwen in het algemeen, ben je toch ook in zooverre
     “hervormer” dat je de prostitutie een van de treurigste verschijnselen van deze soort van
     samenleving vindt?’</p>
    <p>‘Natuurlijk, maar zij is evenmin uit te roeien als elke andere maatschappelijke kwaal, want
     zij wortelt in....’</p>
    <p>In de afzichtelijke onnatuur onzer maatschappelijke verhoudingen!’ viel Barthold snel in.
     ‘Armoede en werkloosheid drijven duizenden vrouwen tot prostitutie. De dochter van prof.
     Denners is juist bezig met onderzoekingen dienaangaande, en de feiten nu reeds door haar
     verzameld, doen iemand de haren te berge rijzen. Als er geen prostituees meer waren, zouden wij
     mannen niet langer betaalde liefde kunnen zoeken.... dat zal je me toch toegeven. De arme,
     schandelijk geëxploiteerde dagloonsters moeten zich wel verkoopen om niet te verhongeren. Het
     zweet systeem, waarover boekdeelen vol worden geschreven, bestaat niet alleen in Londen en
     Weenen, maar over geheel Europa, en ook bij ons in erge mate. Het is de hedendaagsche
     kapitalistische productiewijze met hare verwoede concurrentie, welke alleen in Europa drie
     millioen vrouwen in het slijk werpt.’</p>
    <p>‘Onzin! De prostitutie is zoo oud als de wereld!’ zeide Robert, de schouders ophalend.</p>
    <p>‘Niet in dezen vorm. In onze dagen is zij het onafscheidelijk spooksel van de armoede.’</p>
    <p>‘Neen, veeleer van den huwelijksdwang. Men mag een vrouw uit zijn eigen kringen niet naderen;
     men moet haar verre blijven, op straffe van onmiddellijk aan een huwelijk te moeten denken en
     voor zijn gansche leven onherroepelijk te worden vastgeketend! En terwijl wij dus met
     innerlijke walging betaalde liefde zoeken, staat daar een heirleger van gezonde krachtige
     vrouwen, voor wie het leven zich uitstrekt als een dorre woestenij, reine jonge meisjes
     smachtend naar liefde en poëzie, smachtend naar het volle vrouw-zijn, naar de weelde van het
     moederschap! Enfin, het is een gekkenhuis waarin wij leven!’</p>
    <p>‘En toch vooral niet willen “hervormen!” zeide Barthold ironisch. ‘Afkeuren, en toch
     bespotten elke poging om aan het geheel het karakter van een gekkenhuis te ontnemen! Onlangs
     gaf een zeer ontwikkeld jong meisje mij nagenoeg hetzelfde te kennen als jij. Maar zij schreef
     aan de economische verhoudingen toe dien huwelijksdwang die tot zulke zedelooze toestanden
     leidt. Zij zette juist uiteen, hoe in een hoogeren vorm van samenleving ook het huwelijk veel
     vrijere vormen zal aannemen. De tegenwoordige bindende tirannieke huwelijkswetten waren de
     eenige bescherming van vrouw en kinderen. Wat moest de economisch-afhankelijke moeder aanvangen
     als zij door haar echtgenoot werd verlaten? Als onbekwaam onkundig wezen moest zij natuurlijk
     een verzorger en tevens een meester hebben. Dus de wet sloeg heel rationeel een stevigen keten
     om beiden heen, anders waren de kinderen ten laste van den staat gekomen. Maar nu de sociale
     evolutie haar gaat dwingen zich ook te bekwamen en ook mensch te worden en te arbeiden, nu zal
     zij niet langer een verzorger en een meester noodig hebben, en kunnen de huwelijkswetten zich
     meer en meer wijzigen in afwachting van....’</p>
    <p>‘De gouden eeuw!’ vulde Robert lachend aan.</p>
    <p>‘Juist! “de gouden eeuw” of het “duizendjarig rijk” of de “heilstaat”! - dat zijn de echte
     termen waarmede men zonneklaar bewijst van de sociaal-democratische wetenschap le premier mot
     niet te kennen. Jij denkt, geloof ik, nog altijd aan een zorgvuldig uitgedacht
     toekomstwereldje! En je houdt deze maatschappelijke periode van nu - vertegenwoordigend den
     duur van één ademtocht tegenover de eeuwigheid - voor het summa summarum van alles - in plaats
     van te begrijpen dat wij nog in een tijdperk van barbaarschheid verkeeren, dat de
     wereldgeschiedenis eigenlijk pas een aanvang heeft genomen. Jouw philosophie is me een raadsel!
     Je schijnt je te verbeelden, dat de genius der evolutie, op dit punt gekomen, zegt: ‘Ziezoo, nu
     bebben we in den laatsten tijd zoo prachtig gemanoeuvreerd, nu zullen we er maar een speldje
     bij steken, en verder rust nemen.’</p>
    <p>‘Volstrekt niet. Maar ik ben overtuigd dat we nooit iets <hi rend="it">beters</hi> zullen
     krijgen dan nu. Het zal altijd een armzalige boel blijven omdat de mensch een armzalig wezen
     is!</p>
    <p>‘Maar om nu eens op een heel ander chapitre te komen: zou je ooit gedacht hebben, dat de
     ontdekking van je socialistische levensbeschouwing op den ouden heer zoo'n zonderlinge
     uitwerking zou hebben, dat hij je dadelijk zou laten trouwen?’</p>
    <p>Met deze woorden zag Robert zijn vriend opmerkzaam aan, om te weten of hij iets van den
     vaderlijken toeleg vermoedde.</p>
    <p>‘Neen, dat had ik zeker niet gedacht. Maar het eene is ook geheel afgescheiden van het
     andere. De moeilijkheid was daarin gelegen, dat Carla geen tehuis heeft, terwijl zij dus nog
     twee jaren in dezelfde positie bij ons had moeten blijven. Ten aanzien van het andere is mijn
     vader nog altijd hevig verbitterd, zóó zelfs dat alle vertrouwelijkheid tusschen ons weg is. Ik
     heb altijd meer een vriend dan een mentor in hem gehad, van mijn vroegste jeugd af.... en onze
     koele verhouding hangt als een schaduw over mijn tegenwoordig geluk.’</p>
    <p>‘Dus hij begrijpt heelemaal niets!’ dacht Robert. ‘Zijn verliefdheid maakt hem blind
     natuurlijk.’</p>
    <p>‘En zij, je aanstaande vrouw.... ben je al bezig haar in je <hi rend="it">vita nuova</hi> in
     te wijden, zooals je mij schreef dat je plan was?’</p>
    <p>‘Neen, dat heb ik een paar malen geprobeerd, maar.... daar wil zij nog niets van weten! Och,
     zij begrijpt het natuurlijk niet. Zij is door een fransche en katholieke moeder grootgebracht.
     C'est toute une éducation à faire.’</p>
    <p>‘Zij is toch niet katholiek?’</p>
    <p>‘Neen, zij is protestant gedoopt, maar haar moeder heeft den meesten invloed op haar gehad.
     Als zij eenmaal getrouwd is en geheel onder mijn leiding, komt dat allemaal van zelf. Zij is
     een echt meegaande en kneedbare vrouw, geheel onder den invloed staande van de omstandigheden.
     Zoo is zij op dit oogenblik geheel vervuld met haar uitzet, de inkoopen voor onze installatie
     enz. Driemaal in de week rijdt zij met mijn goed moedertje, die heel lief voor ons is, naar
     Amsterdam, en je begrijpt wat al drukten en overleggingen daarbij te pas komen! Zij kan dus
     voor het oogenblik aan niets anders denken. Maar eenmaal te Delft, komt zij daar ineen geheel
     andere sfeer, juist de sfeer die zij behoeft om in een nieuwe richting te worden geleid. Ik
     reken daarbij vooral op den invloed van de Denners. Anna Denners ken je immers wel?’</p>
    <p>‘Van aanzien, maar je weet dat ik nooit bij hen aan huis ben geweest.’</p>
    <p>‘jammer genoeg. Tegen die omgeving zou zelfs jouw scepticisme op den duur niet bestand zijn.
     Mevrouw Denners is.... maar aan de ideaal-vrouw geloof jij toch niet!’</p>
    <p>‘En jij mag op dit oogenblik maar aan één enkele ideaalvrouw gelopven!’ lachte Robert.</p>
    <p>‘Carla zal eenmaal een tweede Mevrouw Denners worden! Deze heeft mij zelve verteld, dat ook
     zij door haar man werd gevormd tot wat zij is.’</p>
    <p>‘Dat is zeker idealisch vrouwelijk van haar gezegd,’ zeide Robert, ‘maar er is niets van aan.
     Ik heb in Delft van meer dan één zijde gehoord, dat de vrouw van Denners vóór haar huwelijk
     niet alleen een erkende beauté maar daarbij ook zeldzaam begaafd was. Man en vrouw kunnen
     echter grooten invloed op elkaar oefenen, dat neem ik gaarne aan,’ ging hij in één adem voort,
     daar hij vond dat het gesprek tegenover een aanstaanden bruidegom een min of meer gewaagde
     wending nam, en begreep dat het niet op zijn weg lag Barthold's moralisten - illusiën - zooals
     hij ze bij zichzelven noemde - te verstoren.</p>
    <p>‘Met dat al ben ik nu voor goed van Rustoord verbannen,’ hernam hij, plotseling tot hun
     uitgangspunt terugkeerend. ‘Wil je wel gelooven,’ vervolgde hij met een zekere brusquerie,
     terwijl hij opstond en voor het venster ging staan, ‘dat er iets in deze zaak is wat mij treft.
     Daar heb je nu een onschuldig onbedorven meisjeshart dat - het moge een voorbijgaande opwelling
     zijn - niettemin op dit oogenblik voor mij klopt. En ik, die een echte belangelooze affectie
     boven alles op prijs stel, daar het wel de zeldzaamste manna is die deze wereld oplevert, ik
     moet die onverschillig voorbijgaan, omdat mijn hart, als er ten minste iets van dien aard in
     mij aanwezig is, bevroren is, en omdat - zelfs al kon het ooit weer gaan kloppen - ik te veel
     overtuigd ben van mijn eigen nuchterheid en onverzadelijke disséqueer-manie, om mij te willen
     toeëigenen een jong hoopvol leven, dat slechts in volle illusiën-weelde kan tieren. Als kind
     reeds bedierf ik al mijn speelgoed, om te weten hoe het in elkaar zat. Wie hetzelfde met het
     leven doet en zich niet een beetje laat bedotten, houdt niet veel meer dan splinters over.’</p>
    <p>‘En ik vond juist bij een oppervlakkige beschouwing het leven onhoudbaar. Onder het gewone
     materiëele dier-leven zonder verheffing, zonder geloofsheiliging, werd ik benauwd, tot stikkens
     toe benauwd! Het drukte mij als een nachtmerrie! En nu, nu ik geduldig aan het onderzoeken ben
     gegaan en het leven bekeken heb als jij vroeger je speelgoed, nu leer ik het pas begrijpen, en
     vind ik het zoo rijk aan schoonheid, dat een menschenleven me veel te kort toeschijnt om al
     dien rijkdom tot me te nemen en te verwerken.’</p>
    <p>Robert haalde lachend de schouders op.</p>
    <p>‘Jij bent voor het oogenblik totaal ontoerekenbaar, beste jongen; na de wittebroodsweken
     spreken we elkaar nader. Maar juist die ontoerekenbaarheid benijd ik je. Je gaat door het leven
     als in een roes. En ik mis zelfs de eigenschap, zij het dan ook voor korten tijd, me een roes
     te bezorgen. De champagne, die mij zou bedwelmen, moet nog gefabriceerd worden.’</p>
   </div>
   <div type="chapter">
    <head><hi rend="it">[XLVI]</hi></head>
    <p>Het was in de bruidsweken, kort vóór den trouwdag.</p>
    <p>Op Barthold's verlangen zou de plechtigheid in alle stilte en eenvoud worden voltrokken; en
     met het oog op Carla's geïsoleerde positie en hare treurige familieomstandigheden in het
     verleden, waren ditmaal zijn ouders, en ook de bruid zelve, van zijn gevoelen.</p>
    <p>‘Te denken, dat onze zeden en gewoonten nog altijd een onafgebroken reeks feestelijkheden in
     zulke dagen voorschrijven!’ zeide hij, op een avond in het halfdonker met haar onder de boomen
     wandelend. ‘Ik zou wel eens willen weten wanneer al die oude barbaarsche gewoonten van vroeger
     eindelijk zullen verdwijnen.’</p>
    <p>‘Wat 'n idee van je! Bruiloften zijn juist zoo prettig.’</p>
    <p>‘Voor de omgeving, ja, maar niet voor de hoofdpersonen! Herinner je die bekende plaat: <hi
      rend="it">Enfin seuls!</hi> Die kwelling is ons bespaard. Is het niet veel prettiger hier
     onder den mooien sterrenhemel een heerlijk rustig uurtje voor ons alleen te hebben, dan in een
     warme zaal, omringd door onverschillige menschen, die niets dan vermaak en opwinding zoeken,
     allerlei banale praatjes en gelukwenschen te moeten aanhooren?’</p>
    <p>‘Men kan nog genoeg rustige uurtjes overhouden en toch feestvieren,’ zeide Carla, in het
     donker een geeuw verbergend. ‘Maar ik heb nooit iemand gezien als jij.... je wil altijd alles
     andersom dan andere menschen.’</p>
    <p>Hij zag naar haar bleek fijn profiel in het opkomend maanlicht.</p>
    <p>‘En jij kunt je geloof ik moeielijk iets voorstellen anders dan het is,’ merkte hij
     schertsend aan. ‘Enfin, je zult er toch wel niet over denken, hoop ik, als die vriendin van
     Baby, die ik laatst hoorde zeggen, dat zij zou willen trouwen alleen om bruiloft te
     vieren.’</p>
    <p>Zij lachte. ‘Och, meisjes van zestien jaar denken er meest allen zoo over. Daar heb je die
     goede Baby zelve.... die heeft al zoo lang het trouwen in haar hoofd! - En ik zal je eens wat
     zeggen....’ ging zij half fluisterend voort. ‘Het arme kind is doodelijk verliefd op je vriend
     Kant!’</p>
    <p>‘Hoe weet je dat?’ vroeg hij snel.</p>
    <p>‘Wel, zij heeft het mij zelf gezegd, verleden jaar al. Jij schijnt het dus ook te hebben
     geweten? O! dan begrijp ik alles.... dan is dat plotseling afseinen ook afgesproken werk
     geweest. Ik dacht het wel.’</p>
    <p>‘Ja, vader had iets van dien aard gemerkt, en vond het dus beter ze niet weer samen te
     brengen, als het vermeden kon worden.’</p>
    <p>‘Heel verstandig!’ zeide Carla met een lach. ‘Want ik geloof niet dat één haar van zijn hoofd
     aan het goede kind denkt.’</p>
    <p>Er was iets in haar spottenden toon dat hem onaangenaam aandeed.</p>
    <p>‘Hij denkt aan geen enkele vrouw....’ zeide hij schouderophalend, ‘althans zeker niet met het
     oog op een huwelijk. Ik geloof niet dat Kant licht trouwen zal.’</p>
    <p>‘Waarom niet?’ vroeg zij belangstellend.</p>
    <p>‘Omdat hij tegen den levenslangen band van het huwelijk opziet.’</p>
    <p>‘Heeft hij je dat gezegd?’</p>
    <p>‘Och, wij hebben in dien zin wel eens met elkaar gesproken....’ was het ontwijkende antwoord.
     ‘Maar om op Baby terug te komen: spreekt zij wel eens over hem?’</p>
    <p>‘Vroeger wel, nu al lang niet meer. Zij wil het niet meer weten, geloof ik.’</p>
    <p>‘Arm klein ding, wat wordt zij al wijs en verstandig!’ dacht hij, zich plotseling herinnerend
     hoe dapper zij uiterlijk hare teleurstelling had gedragen, toen het bewuste telegram
     arriveerde.</p>
    <p>‘Kon zij haar geest maar met het een of ander bezighouden!’ hernam hij hardop. ‘Dan zou zij
     wel weer vroolijk en gezond worden.’</p>
    <p>‘Hoe bedoel je dat?’ vroeg Carla verwonderd. ‘Wat zou je dan willen dat zij deed?’</p>
    <p>‘Wat zij zelve wil.... als zij maar <hi rend="it">iets</hi> deed, iets wat haar interesseert.
     Jonge meisjes hebben toch ook zoo'n vervelend, onbelangrijk bestaan. Ik voor mij begrijp niet,
     hoe zij zoo'n armzalig leven van handwerkjes en uitgaan en romannetjes lezen op den duur kunnen
     uithouden! Het is me letterlijk een raadsel.’</p>
    <p>‘Natuurlijk begrijp je dat niet, omdat je zelf geen jong meisje bent; dat is nog al
     natuurlijk!’</p>
    <p>‘Nu, ik ken dan toch jonge meisjes die heel anders denken, die snakken naar studie en arbeid
     en een ernstig levensdoel, geheel als een man.’</p>
    <p>‘O! je bedoelt die wezens, die zich geëmancipeerd noemen en zich graag als mannen aanstellen,
     zooals bijvoorbeeld die Anna Denners, met haar kort geknipte haar, die bij de Willnars
     gelogeerd heeft! Hu! onuitstaanbaar!’</p>
    <p>‘Wat zeg je? Vind je dat Anna Denners zich als een man aanstelt?’ vroeg Barthold in de
     uiterste verbazing.</p>
    <p>‘Ja zeker! Ik zeg niet in haar manieren, of dat zij bepaald onhebbelijke dingen doet! Maar ik
     vond haar een typische bas-bleu - juist dat type dat iedere man gewoonlijk verafschuwt! Alleen
     jij niet, naar het schijnt? Jelui hadt het altijd verbazend druk met elkaar.’</p>
    <p>Er lag een zeker dépit in haar toon, en hij glimlachte.</p>
    <p>‘Het is zoo'n eenvoudig kind, je weet het niet, en ik zie maar één middel om je van je
     vooringenomenheid tegen meisjes als Anna Denners te genezen.... en dat is, met haar en met haar
     moeder nader kennis te maken. Als wij eenmaal in Delft zijn hoop ik....’</p>
    <p>‘Neen, bepaald niet. Met zulk soort van menschen houd ik me liever niet op. Het choqueert me
     reeds genoeg dat een fatsoenlijk gedistingeerd meisje als Marie Willnar zoo iemand haar
     vriendin noemt. Ik ben natuurlijk genoeg femme du monde om beleefd te zijn als wij elkaar
     mochten ontmoeten, maar daarbij moet het blijven. Een jong meisje dat niet voelt geheel vrouw
     te moeten blijven, en een moeder die er niets in ziet haar alleen naar Londen te laten
     gaan....’</p>
    <p>‘Zij is er volstrekt niet voor haar plezier geweest!’ viel hij in.</p>
    <p>‘Dat doet er niet toe; zij <hi rend="it">is</hi> er toch geweest.... en dan ook haar wijze
     van met heeren om te gaan.... en zooals zij met jou omging.... dat alles revolteert me. Het
     strijdt tegen mijn principes. Je hadt mijn mama eens over zóó iets moeten hooren!’</p>
    <p>Barthold glimlachte even toen zij het woord principes uitsprak. Toch troostte het hem
     eenigszins, dat het meer een kwestie van wereldsche conventies was die zij te berde bracht dan
     wel een persoonlijke antipathie tegen Anna. En was hij zelf ook niet, kort geleden nog, bijna
     geschrikt van een zoo onafhankelijk optreden? - Geen wonder dus dat Carla nog op die wijze
     dacht. Het was niet alleen verklaarbaar, maar zelfs volkomen natuurlijk.</p>
    <p>‘Jij gaat, in plaats van alleen, liever met je eigen man op reis, is 't niet, liefste?’ vroeg
     hij, haar teeder tot zich trekkend, en ondanks zichzelven weer genotvol vindend dat zich echt
     vrouwelijk en afhankelijk willen overgeven aan zijn mannelijke bescherming. ‘Je bent mijn
     kind-vrouwtje dat leiding en steun zoekt, en zelfs geen vrijheid zou willen!...’ En met oogen
     van adoratie keek hij naar het mooie kopje met de gouden torsade laag in den nek, die haar soms
     zoo jong en eenvoudig deed schijnen. ‘Is het mogelijk datje, over enkele dagen al, geheel van
     mij zult zijn, dat wij voor ons geheel verder leven bij elkander zullen blijven.... en niets
     ons meer zal scheiden dan de dood.’</p>
    <p>Zij liep naast hem voort, plotseling overmeesterd door een benauwde sensatie. Het perspectief
     van een vreeselijke toekomst deden zijn woorden voor haar oprijzen. En tegelijkertijd dacht zij
     aan Johan.... en was het alsof haar keel werd dichtgedrukt. Zij had overluid kunnen schreeuwen
     van wanhoop, maar altijd gewoon zich te beheerschen, bleef zij dulden den druk van zijn arm,
     die op dit oogenblik haar bijna deed knarsetanden.</p>
    <p>‘Je kunt toch, dunkt me, onmogelijk zóóveel van mij houden als ik van jou.... Eigenlijk is je
     liefde voor mij me altijd onverklaarbaar geweest. Weet je het wel zeker, lieveling, dat je van
     mij houdt? Ik heb altijd het gevoel gehad dat elke vrouw me leelijk en naar moest vinden.’</p>
    <p>Nog altijd dat stikkende gevoel. Toch besefde zij iets te moeten zeggen.</p>
    <p>‘Wil je nu wel eens met zulke dwaasheden uitscheiden.... kom, het wordt koel, laten we naar
     binnen gaan.’</p>
    <p>‘Koel? En daareven zeide je nog dat het zoo'n warme avond was. Laten wij nog even buiten
     blijven, nog eens samen overdenken wat het wezen zal één te worden, één in lief en leed, in
     denken en handelen. Hoe overgelukkig ik ook ben je te hebben, bekruipt me soms wel eens de
     vrees, dat onze zielen in den beginne.... moeite zullen hebben elkaar te verstaan! Ben jij daar
     nooit bang voor?’</p>
    <p>Zij zweeg. Zij had kunnen schateren en tegelijk uitbarsten in razernij. ‘Die idioot!’ dacht
     zij, in het donker haar kleine handjes ineenklemmend. Haar nu nog te komen martelen met een
     gedachte die juist zoo vreeselijk was.... de gedachte voor altijd aan hem gebonden te zijn!
     Haar hoofd begon te gloeien en te kloppen, en zij moest de lippen stijf op elkaar drukken om
     geen enkel geluid te geven. Zoo'n vreemde, bijna wilde gewaarwording als op dit oogenblik had
     zij nog niet in zijn bijzijn gehad. Zij was letterlijk bang voor zichzelve, bang te gaan
     uitbraken haar afkeer, haar woede, haar wanhoop dat zij hem had moeten nemen in plaats van
     Johan.</p>
    <p>‘Daareven,’ hernam hij zachtjes, ‘zeide je nog tegen me - en je hebt het meer gezegd - dat ik
     alles anders wil dan andere menschen. Het is mogelijk dat ik anders ben dan de meesten.... maar
     zal je dat niet gaan hinderen in me?’</p>
    <p>Nog altijd zweeg zij en hij eerbiedigde dit zwijgen, het uitleggend in den geest zijner eigen
     hoog ernstige stemming. Waarom hij tegen haar sprak als hij deed, wist hij zelf niet. Misschien
     uit een onbewusten angst voor de toekomst.</p>
    <p>Eindelijk kwam de storm in haar een weinig tot bedaren. Zij had plotseling een nieuwe vreemde
     impressie gekregen, zoodat zij althans weer spreken kon, maar haar stem klonk nog heesch.</p>
    <p>‘Ik vind het zonderling je zulke dingen te hooren zeggen een paar dagen voor onzen trouwdag.
     Als je misschien berouw hebt, zeg het dan liever.... het is nog niet te laat.’</p>
    <p>Carla.... liefste!’ riep hij hartstochtelijk, ‘hoe kan je me zoo verkeerd begrijpen? Als er
     iemand is die berouw zou moeten hebben, ben jij het, niet ik! Dat bedoelde ik immers!’</p>
    <p>‘Ik heb geen berouw,’ zeide zij met inspanning, ‘dus laten wij er dan over uitscheiden.’</p>
    <p>‘Waarom? Mogen wij dan nooit eens ernstig samen spreken? Zoodra ik maar even 'n kwestie
     aanroer die niet het alledaagsche betreft, word je ongeduldig en wil je er dadelijk van
     afstappen!’</p>
    <p>‘Zoo.... ik schijn je dus al minder en minder te bevallen. Ik geloof niet dat nog ooit een
     bruid, een paar dagen voor haar huwelijk, zulke vreemde dingen heeft moeten aanhooren....’</p>
    <p>Innerlijk beefde zij nog altijd van angst, dat het tot een uitbarsting tusschen hen zou
     komen. Toch kon zij niet anders spreken.</p>
    <p>Het was alsof een ijzige ademtocht hem tegenkwam. Een lichte huivering beving hem, terwijl de
     avondwind zich verhief en de boomen deed ritselen in de toenemende duisterheid. Eén seconde
     lang voelde hij dat schoone wezen naast zich als iets wat hem oneigenlijk was, als iets heel
     vers en vreemds en onbegrijpelijks. Maar die sensatie ging dadelijk voorbij.</p>
    <p>‘Ik geloof dat mijn zenuwen overprikkeid zijn....’ dacht hij, ‘hoe kom ik er ook toe zulke
     dingen te zeggen? Eigenlijk heeft zij gelijk boos op me te worden.’</p>
    <p>‘Vergeef me, Carla, het zal wel mijn eigen schuld zijn dat je me verkeerd begrijpt. Maar dit
     ééne begrijp je toch, niet waar? dat je mijn alles bent en ik alleen maar vrees dat ik minder
     voor jou zal wezen dan jij voor mij....’</p>
    <p>Zij zeide niets meer, maar vlijde zich op hare lieve caressante wijze tegen hem aan, hem
     gevend haar lippen, hem zachtjes aan weer geheel brengend onder de betoovering, wegdoezelend
     zijn verstandelijk willen, de klaarheid van zijn gedachten.... en toen hij zich dien nacht ter
     ruste begaf, zeide hij niet voor de eerste maal in zichzelven:</p>
    <p>‘Laat zij maar altijd in hare heerlijke onbewustheid blijven.... nooit anders worden dan wat
     zij nu is, mijn kindvrouwtje, liefelijk en ontoerekenbaar. Waarom niet? Zij zal mijn zon wezen,
     mijn vreugde, mijn speelgoed, de verborgen schat die de gierigaard bezit voor zich alleen.’</p>
   </div>
   <div type="chapter">
    <head><hi rend="it">[XLVII]</hi></head>
    <p>Zij waren thuisgekomen van hun huwelijksreisje, dat zich niet verder dan tot Parijs had
     uitgestrekt.</p>
    <p>Hun woning, in de drie weken hunner afwezigheid door Johanna geheel op orde gebracht, wachtte
     het jonge echtpaar in feestelijken luister. De lichten in het geheele huis opgestoken, overal
     een rijkdom van bloemen, de theetafel schitterend van zilver en kristal, de dienstboden
     opgeprikt en onder de wapenen.... en het was met een zekere voldoening dat Carla, in de volle
     zekerheid van hare nieuw verworven positie, den drempel had overschreden.</p>
    <p>Eindelijk waren zij dan doorgeworsteld, de lange bange jaren harer vernedering, waarin zij
     tevergeefs had gezocht naar een vast punt om te grondvesten haar toekomst. Eindelijk kon zij
     zich gered achten. En al was die redding voor het oogenblik duur gekocht met dat ‘être
     embêtant’, zooals zij haar man steeds bij zichzelve noemde, daar zij hem in den korten tijd van
     haar huwelijk veel onuitstaanbaarder dan vroeger was gaan vinden, eenmaal zou zij haar revanche
     nemen. Als de jonge gevierde Mevrouw Meryan zou zij later wel anders optreden, en zij
     glimlachte bij de visioenen welke haar voor de verbeelding rezen, terwijl zij in den
     halfdonkeren spoorwegcoupé zich behagelijk in de kussens peletonneerde, haar oogen onder de
     witte reisvoile schitterend met bijna phophorischen glans.</p>
    <p>Van Parijs komende, hadden zij een paar dagen te Brussel hij den Nederlandschen gezant
     doorgebracht. ‘Mais il est trés trés bien ton mari!’ had mevrouw Corduroy bij de eerste
     omarming haar al dadelijk toegefluisterd. En gelukkig had hij die eerste gunstige impressie
     later niet bedorven. Hij was voor zijn doen werkelijk nog al goed en ‘gewoon’ geweest, die twee
     dagen, en had geen gekke dingen gezegd. Zoo had zij nog al een redelijk figuur met hem gemaakt
     tegenover hare Brusselsche kennissen van vroeger, uit den tijd toen zij bij hare beschermster
     een tijdelijk onderkomen had gevonden. En de meesten dier kennissen, hoewel ouder dan zij,
     waren nog altijd ongetrouwd. In al haar prestige van jonggehuwde had zij zich dus nu aan hen
     kunnen vertoonen; dat was verrukkelijk geweest!</p>
    <p>Vervuld met deze en dergelijke retrospectieve beschouwingen voelde zij zich na het korte
     traject van België's hoofdstad niets vermoeid, en toen tegen acht uur 's avonds de trein Delft
     naderde en in haar gedachten verleden en toekomst moesten wijken voor de thans naderende ure,
     stelde zij zich voor dienzelfden avond nog van boven tot beneden het huis in oogenschouw te
     nemen. Zij verlangde te zien welk effect de meubels zouden maken, in verband met de gordijnen
     en tapijten. Zooveel mogelijk had zij vooruit op een plattegrond de plaatsen aangegeven. Als
     mama het nu maar goed gedaan had, zoodat alles op zijn voordeeligst zou uitkomen!</p>
    <p>Wat hadden zij in Parijs verrukkelijke dingen gezien.... heerlijke Turksche stoffen, die
     juist zoo geschikt waren voor haar boudoir, als troonhemel gedrapeerd boven den divan! Maar die
     vervelende jongen had halsstarrig geweigerd ze te koopen. Bah! gierig bleek hij dus ook al te
     zijn, en dat in de honey-moon!.... Wie had er ooit van gehoord zijn vrouw iets te weigeren op
     de huwelijksreis! Als zij nu nog om juweelen en kanten had gevraagd, zooals andere jonge
     vrouwen! Maar een paar onnoozele gordijnen van eenige honderden francs! Nu, zij gaf het dan ook
     niet op, had het adres van het magazijn bewaard, en als zij hem eenmaal geheel naar haar hand
     kon zetten.... Thans ging dit nog niet altijd. Zij zou nooit gedacht hebben dat hij zoo koppig
     kon wezen!</p>
    <p>Ook Barthold leunde zwijgend in zijn hoekje. Hij had de oogen gesloten en hield zich alsof
     hij sliep. Doordenken, ontleden zijn gevoelens en sensaties op het oogenblik dat hij den
     drempel van zijn nieuw tehuis ging overschrijden, samenvatten de indrukken die zijn
     huwelijksreis bij hem had achtergelaten, hij wilde het niet. Waartoe zou het dienen? Wat hij
     tot dusverre ervaren had, kon of mocht hem eigenlijk niet teleurstellen, peinsde hij. Wel had
     hem pijnlijk verrast de plotselinge vreemde koelheid, waarvan zij dadelijk blijk had gegeven -
     een koelheid, haar van den eersten dag af stempelend tot een geheel andere dan zij tot dusverre
     voor hem geweest was. Maar ook te dien opzichte was hij geneigd zichzelf te beschuldigen, en
     voor hare houding zielkundige motieven te zoeken, die haar slechts in zijn schatting konden
     doen rijzen. Zich derhalve, ondanks een niet te overwinnen neerslachtigheid, dwingend tot de
     opgewektheid, welke een jong echtgenoot, die zijn vrouw de echtelijke woning binnenleidt
     behoort te bezielen, deed hij zich bij het uitstappen van het rijtuig vroolijk en spraakzaam
     voor. En wellicht ware hij er in geslaagd zich aan die gewilde stemming vast te klampen, hadde
     hem niet reeds in de allereerste oogenblikken een alleronaangenaamste surprise gewacht.</p>
    <p>Was dat zijn woning, was dat zijn tehuis, waar overal een opzichtige weelde hem
     tegenschitterde - een weelde die hatelijk was in zijn oogen, hem een bespotting toescheen van
     zijn heiligste gevoelens?</p>
    <p>Terwijl Carla onder allerlei verheugde uitroepen de vertrekken doorliep, zich extasieerend
     over het ‘mooie’ van alles, over de keurige schikking, over de diepe rijke glanzen van het
     gedoft en gebloemd satijn der pouffs en causeuses, zoo heerlijk samensmeltend met den toon der
     smyrnasche tapijten en het brocaat der gordijnen en draperieën, liep Barthold zwijgend mede,
     zoo hevig ontstemd, dat hij vreesde één woord te uiten.</p>
    <p>Was dat de stricte eenvoud, dien hij zijn ouders en Carla zoo dringend verzocht had? Werd hij
     daarom, zooals hem thans plotseling te binnen schoot, altijd weggezonden, wanneer zijn moeder
     en Carla, met stalenboeken voor zich, aan het overleggen waren - weggezonden met de schertsende
     bewering, dat hij veel te onhandig en te onpractisch was om zich met iets van dien aard te
     bemoeien, dat hij van zulke dingen totaal geen verstand had!</p>
    <p>Was dus aller toeleg geweest hem opzettelijk te bedriegen en hem te stellen voor een fait
     accompli, hem dwingend tot een installatie en bijgevolg tot een levenswijze, waarvan hij bij
     zijn huwelijk juist besloten was voor goed afstand te doen?</p>
    <p>Maar ondanks den storm in zijn binnenste, ondanks de felheid zijner gewaarwordingen, wilde
     hij deze eerste ure in hun woning niet ontheiligen door aanmerkingen of verwijten en wellicht
     uitlokken een dier scènes zooals hij thans bij ervaring wist dat Carla ze maken kon. Want op
     reis, in plaats van aan den dag te leggen de kinderlijke volgzaamheid die hij verwachtte, had
     zij zich ook daarin geopenbaard als een geheel ander wezen dan voorheen.</p>
    <p>In een soort van verstomming had hij haar aangestaard toen, op den derden dag van hun
     huwelijk, bij het nemen van plaatsen voor de groote opera, zij weigerde tweede rang te gaan
     zitten zooals zijn voornemen was. ‘Je moet weten wat je doet, maar als je geen eersten rang
     neemt ga <hi rend="it">ik</hi> niet mee!’ had zij op bitsen toon hem toegevoegd. En verschrikt
     door dien uitval, door haar gelaatsexpressie en oogen, door de geheele gedaanteverwisseling die
     zij scheen te ondergaan, had hij, staande voor het loket van den bureaulist, dadelijk
     toegegeven, om echter bij hun terugkomst 's avonds in het hôtel haar kalm en zachtmoedig het
     onredelijke van haar luim onder het oog te brengen.</p>
    <p>En toen had zij een scène gemaakt.... een scène, die hem nu bij de herinnering nog deed
     ineenkrimpen en hem zoo had gebouleverseerd, dat hij zichzelf gezworen had iets dergelijks à
     force van tact en beleid voortaan te zullen vermijden. Want ook toen had hij zichzelf
     beschuldigd. Hij had het anders moeten aanleggen, hij die immers wist dat zij een
     ontoerekenbaar kind was! Hem had het dus aan de noodige diplomatie gefaald.</p>
    <p>En nu, bij het overschrijden van den drempel hunner woning, verborg hij dus zijn ontstemming
     en zeide niets anders dan: ‘vind je het niet wat al te luxueus, al te mooi voor jongelui als
     wij, die nog geheel van onze ouders af hankelijk zijn?’</p>
    <p>‘Te mooi!’ had zij lachend geroepen. ‘Voor jou misschien, voor mij niet. Het kan me nooit
     ergens <hi rend="it">te</hi> mooi zijn! Heb je zoo weinig schoonheidsgevoel?’</p>
    <p>‘Ik heb misschien een ander soort van schoonheidsgevoel....’ had hij bedaard gezegd. ‘Maar
     wat hiervan ook zij, we moeten toch rekening houden met onze bescheiden middelen.’</p>
    <p>‘Papa zal ons geen armoe laten lijden, wees daar gerust op. Als hij op een beetje geld zag,
     zou hij ons niet zoo spoedig hebben laten trouwen.’</p>
    <p>En nogmaals had hij gezwegen, om zichzelf te besparen nog meer dergelijke onkiesche,
     ruw-practische antwoorden, die zoo scherp krasten over zijn ziel en een voor hem zoo hinderlijk
     contrast vormden met de uiterlijke distinctie van haar wezen.</p>
    <p>Meer en meer, zonder dat hij zich die geleidelijke overgangen zijner gedachten bewust was,
     ging hij haar nu als een soort van levend enigma beshouwen. Nog altijd was zij een kind in zijn
     oogen, maar een kind, welks vreemde onverwachte gedragingen hem gingen verbijsteren! Hoe
     eenvoudig en gemakkelijk had hem toegeschenen de taak haar op te voeden, haar ontvankelijk te
     maken voor al datgene wat zijn eigen levensbeschouwing vormde; en hoe eindeloos ver besefte hij
     thans verwijderd te zijn van die taak! Hoe ontzenuwd en krachteloos gevoelde hij zich tegenover
     dat bekoorlijke, etherische wezen, eleganter dan hij haar nog ooit gezien had in de wazige
     witheid harer kanten peignoirs, maar dat zoo wreed was in haar zwakheid, in haar totale
     onwetendheid van wat er van haar gehoopt en verwacht werd.</p>
    <p>Inmiddels maakte de hem omringende weelde - een weelde die zelfs comfort en gezelligheid
     verbande, zijn eigen tehuis steeds hatelijker in zijn oogen. Hij voelde er zich als in
     gevangen, en kwam er toe reikhalzend terug te verlangen naar zijn vroegere eenvoudige
     studentenkamers, hoe banaal ook, doch waar hem nooit gekweld had het contrast tusschen het hem
     omringende en zijn levensopvatting.</p>
    <p>‘Lieve moeder,’ schreef hij naar huis, ‘u heeft mij misschien willen verrassen met onze
     woning zoo fraai in te richten, maar het doet mij integendeel verdriet. Mijn afkeer van alle
     overtollige pronkzieke luxe, dien ik u dezen zomer zoo herhaaldelijk te kennen gaf, hangt samen
     met mijn geheele zien en begrijpen van het Leven.... waarover wel eens mondeling nader. Op dat
     punt staan Carla en ik helaas nog ver van elkander, maar ik hoop haar eenmaal zoo ver te
     brengen, dat zij uit eigen beweging uit ons huis zal verwijderen al datgene wat mij nu hindert
     en kwelt, omdat de schrille maatschappelijke tegenstellingen in de wereld strijden tegen dat
     hoogere zedelijkheidsbegrip en schoonheidsgevoel, dat alom bezig is onder de menschen te
     ontwaken. Ik acht een weelde, die alleen het toeval der geboorte ons verschaft en van ons geen
     zweem van inspanning heeft gevorderd, een immoraliteit, omdat ons verstand ons zegt, dat zij
     aan andere menschen, die er geen genot van hebben, des te meer arbeid en ontbering, ja zelfs
     veelal het leven heeft gekost. Zoolang de grootste helft van het menschdom van voedsel en
     kleeren nagenoeg verstoken blijft, en duizenden kinderen in de sloppen en stegen onzer groote
     steden wegkwijnen van gebrek en ellende, zoolang vind ik het misdadig in één enkele woning op
     te stapelen tot eigen genoegen de producten van de arbeidskracht van honderden van onze
     naasten.</p>
    <p>‘Vergeef mij, lieve moeder, de schijnbare ondankbaarheid van dit schrijven; vergeef het mij
     vooral, wanneer het werkelijk uwe bedoeling is geweest, door een installatie als deze, ons
     beider levensgeluk te verhoogen.’</p>
    <p>Toen Johanna bij haar echtgenoot kwam met dezen brief, den eersten in dien geest welken
     Barthold haar ooit had geschreven, lag er een trek van treurige bezorgdheid op haar gelaat,
     daar zij werkelijk begon te vreezen, dat hij in zijn geestvermogens was gekrenkt. Zij luisterde
     altijd met vrome aandacht naar de kerkelijke predicatiën, ja zij ging wel eens armen bezoeken
     en aan vuile havelooze kindertjes afgedragen kleeren brengen; maar zoo'n brief van haar zoon!
     Tranen van angst welden in haar oogen op. ‘Lees toch eens....’ zeide zij tegen haar man, ‘het
     is veel erger met hem dan je dacht!’</p>
    <p>Meryan las en glimlachte. De jongen mocht tegenspartelen zooveel hij wilde. Aan het gebeurde
     viel toch niets te veranderen.</p>
    <p>‘Hij zal wel bedaarder en kalmer worden,’ zeide hij geruststellend. ‘Maak je niet te bezorgd.
     Zijn vrouw zal hem wel verstandig doen worden. Maar wij moeten een beetje geduld hebben.
     Dergelijke ziekelijke neigingen genezen niet zoo dadelijk.’</p>
   </div>
   <div type="chapter">
    <head><hi rend="it">[XLVIII]</hi></head>
    <p>Eenige weken waren voorbijgegaan. Een aantal families uit Delft en den Haag, in de eerste
     plaats Mevrouw Denners en Anna en enkele oude vrienden der Meryans, hadden bij het jonge paar
     bezoeken afgelegd. Daarop volgde de période der officieele tegenbezoeken, en nadat al die
     gebruikelijke plichtplegingen van beide zijden waren afgeloopen, achtte Barthold het oogenblik
     gekomen, om uitvoering te geven aan een plan, dat reeds op den avond zelf van zijn thuiskomst
     bij hem was opgerezen en hem een zekere kalmte had gegeven.</p>
    <p>‘Carla, ik wilde eenige veranderingen laten aanbrengen in mijn eigen kamer,’ zeide hij op een
     avond na het diner. ‘Ik zal dus tegen morgen den timmerman en den behanger laten bestellen. Het
     is er mij te vol en te donker en.... te mooi. Je weet, ik houd van eenvoud, en zal me daaraan
     in mijn werkkamer eens naar hartelust te buiten gaan.’</p>
    <p>Hij zeide dit laatste schertsend, hopend op die wijze over de zaak te kunnen heenglijden.
     Want reeds bij zijn eerste woorden nam hij den welbekenden scherpen trek op haar gelaat waar,
     dien hij had leeren vreezen.</p>
    <p>‘Welke verandering?’ vroeg zij op hoogen, bijna gebiedenden toon.</p>
    <p>‘Die twee breede diepe eikenhouten kasten aan weerszijden van den schoorsteenmantel laat ik
     wegnemen. Smalle planken tegen den muur, met gordijnen er voor, heb ik liever voor mijn boeken;
     en dan moeten die donkere venstergordijnen en portières weg, en ook het tapijt. Ik moet ruimte
     en licht hebben, en al dat stoffige, zware, laaghangende gedoê overal hindert me.’</p>
    <p>‘Je zult toch zulke bespottelijke dingen wel laten, hoop ik....’ zeide zij met een
     minachtende schouderbeweging.</p>
    <p>‘Het spijt me dat je het zoo bespottelijk vindt, en dat wij in dat opzicht zoo'n
     verschillenden smaak hebben. Maar enfin, dat is nu eenmaal zoo. Daarom moeten we het in huis
     maar ieder naar ons eigen goedvinden inrichten’</p>
    <p>‘Maar begrijp je dan niet dat je die kamer geheel zult bederven?’</p>
    <p>‘Je vergeet dat die kamer nu voor <hi rend="it">mij</hi> bedorven is, dat men mij eenvoudig
     niet heeft geconsulteerd, integendeel mij systematisch buiten alles gehouden.’</p>
    <p>‘En waar zou je dat alles willen laten?’</p>
    <p>‘Voorloopig op zolder.’</p>
    <p>‘En het kleed en die mooie dure gordijnen ook misschien op zolder! Het is eenvoudig
     krankzinnigenwerk.’</p>
    <p>‘De zolder is groot genoeg, en als ik het later wil weggeven, zullen er wel liefhebbers voor
     wezen.’</p>
    <p>‘Weggeven....! een zoo kostbaar smyrnaasch tapijt!’ schreeuwde zij geheel buiten zichzelve.
     ‘Doe het dan ten minste voor een goeden prijs van de hand, dan kan ik er iets moois voor koopen
     voor mijn boudoir.’</p>
    <p>Hij zag haar bijna ontsteld aan, zich afvragend of zij ernstig was, dan wel hem opzettelijk
     wilde tarten.</p>
    <p>‘Daar ik hier in huis alles reeds veel te luxueus vind, zal ik dàt zeker niet doen,’ zeide
     hij, zijn uiterste best doende kalm te blijven. ‘Al wat me in mijn eigen kamer hindert, zal ik
     bij gelegenheid weggeven aan menschen die het hoogst noodige missen en geen koopkracht
     bezitten. Zoodoende kan zelfs de meest orthodoxe Manchester-econoom me niet beschuldigen de
     industrie te benadeelen. Maar,’ ging hij voort, wel begrijpend dat deze laatste phrase haar als
     Grieksch of Latijn in de ooren moest klinken, ‘dat weggeven is van later zorg. De kwestie is
     maar dat ik je wilde waarschuwen dat er morgen behangers komen.’</p>
    <p>Nu vlamde haar boosheid op. In de twee maanden van haar huwelijk was zij het die tot dusverre
     steeds had overwonnen, hij die had toegegeven. En dat dit ooit anders kon worden, was zelfs
     niet in den droom bij haar opgekomen.</p>
    <p>‘Het kan niet gebeuren.... het zou al te onzinnig wezen!’ riep zij heftig. ‘En dan dat
     akelige werkvolk in huis te hebben, nu alles zoo keurig is. Ik bedank er hartelijk voor. Dan
     moet je maar wachten tot het voorjaar. Nu gebeurt het in geen geval.’</p>
    <p>Bij deze woorden, gesproken op dien korten beslisten toon, waarmede men een kind het zwijgen
     oplegt, zag Barthold zijn vrouw strak en onafgewend aan. Donkere bloedgolven stegen hem naar
     het hoofd.</p>
    <p>‘In dit geval zal ik doen wat <hi rend="it">mij</hi> goeddunkt en zooals <hi rend="it"
      >ik</hi> het beslist heb!’ zeide hij met die eigenaardige stembuiging, welke soms zoo sterk
     aan die van zijn vader herinnerde. ‘En wat meer is, ik wil er geen enkel woord meer over
     hooren!’</p>
    <p>Tegelijkertijd stond hij op om de kamer te verlaten, en zij staarde naar hem als verwezen,
     één oogenblik niet wetende wat te doen. Als zij hem zóó liet weggaan, was alles verloren, was
     zij voor goed haar macht kwijt. Het gold hier, berekende zij snel, een winnen of verliezen voor
     altijd. Een man als hij, geboren om de slaaf te zijn van een vrouw als zij was, zou slaaf zijn
     en blijven....’</p>
    <p>Voordat hij dus nog bij de deur was, wankelde zij met de handen voor het gelaat naar een
     chaise longue en liet zich neervallen als een beeld van smart, zacht snikkend, met haar hoofd
     in de kussens begraven.</p>
    <p>Den knop van de kamerdeur reeds in de hand, aarzelde hij. Geruimen tijd bleef hij
     onbewegelijk naar haar zien. Toen hoorde zij hem naderbij komen.</p>
    <p>‘Carla, hoe kan je toch zoo kinderachtig zijn! Geef ik jou niet volle vrijheid in je eigen
     kamers, ja in het geheele huis? Is alles niet gearrangeerd volgens jouw smaak? En zou ik nu in
      <hi rend="it">mijn</hi> eigen kamer niet dezelfde vrijheid mogen hebben?’</p>
    <p>Geen antwoord. Zij snikte slechts met verdubbelde hevigheid, terwijl krampachtige schokken
     het slanke lichaam stuiptrekkend bewogen.</p>
    <p>‘Laten wij nu toch geen scène maken....’ hernam hij met zachte overreding. ‘Kom, lieveling,
     huil nu niet langer.’</p>
    <p>Met deze woorden kwam hij bij haar zitten, en wilde een harer handen van haar gelaat
     wegtrekken.</p>
    <p>Nu hief zij het hoofd op, en hem met hare bedroefde oogen smeekend aanziende, sloeg zij
     eensklaps beide armen om zijn hals.</p>
    <p>‘Waarom je arm, arm vrouwtje ook zoo'n verdriet te doen! Het is nu zoo mooi alles, en nu wil
     jij het gaan bederven....’</p>
    <p>‘Maar heb ik dan geen recht op mijn eigen kamer?’</p>
    <p>‘Ja, wel, recht.... maar als je er mij nu ongelukkig mee maakt!.... Toe, doe het niet! doe
     het niet!’ En het kleine mondje, gloeiend en hijgend van zenuwachtigheid, rustte tegen zijn
     wang.</p>
    <p>Hij weerde haar zachtjes af, naar haar ziende met een blik omfloerst van treurigheid. De
     gedachte kwam bij hem op hoe teer en liefelijk zij soms was, en toch.... naar de ziel
     ondoordringbaar als een ijzeren pantser, onbereikbaar als de diepte des afgronds.</p>
    <p>‘Wat me zoo smartelijk aandoet, is dat wij elkaar zoo weinig begrijpen, dat er zoo weinig
     sympathie tusschen ons bestaat....’ zeide hij zacht. ‘Wat zou het heerlijk zijn, Carla, als wij
     meer één waren!’</p>
    <p>‘Wij zullen voortaan één zijn,’ vleide zij hartstochtelijk, en kuste zijn lippen met langzame
     innigheid telkens en telkens weer.</p>
    <p>‘En nu geef je toe, is 't niet?.... Je doet me geen verdriet, nooit meer.... beloof het me,
     en je vrouwtje zal zoo'n engel voor je wezen....’</p>
    <p>Een zwijmel van enkele seconden.... Toen was het alsof een felle bliksemstraal zijn brein
     verlichtte.... en zoo ruw stiet hij haar weg dat zij doodsbleek werd.</p>
    <p>‘Nu begrijp ik je!’</p>
    <p>Hij stond overeind en zag naar haar met een plotselinge afschuw.</p>
    <p>‘Zóó kan je dus wezen....’ zeide hij op gesmoorden toon. ‘Zoo kan je wezen tegen den man, die
     sedert den dag van zijn huwelijk elke liefkoozing moet afbedelen als een aalmoes, wiens innige
     liefde met genadige koelheid werd beantwoord! Zóó kan je wezen, omdat nu je wil moet worden
     doorgedreven, omdat je me tot een redeloos werktuig zoudt willen verlagen, nietwaar, dàt is je
     toeleg?....’</p>
    <p>Zij staarde hem aan in het vreeselijk bewustzijn zich te hebben verraden, niet bij machte één
     woord te uiten, leelijk nu in haar angstige boosheid, met vuurroode plekken zich plotseling
     teekenend op het marmer van haar gelaat.</p>
    <p>Toornig en minachtend bliksemden zijn anders zoo trouwhartige oogen haar tegen.</p>
    <p>‘Ik heb er nooit aan gedacht je te verwijten die koelheid. Er zijn naturen die niet anders
     kunnen zijn! Maar nu, op het oogenblik zelf dat je mij martelt, mijn leven vergalt, nu.... nu
     veracht ik dat wat je mij thans wil geven!’</p>
    <p>En zonder verder een blik keerde hij zich om en ging de kamer uit.</p>
   </div>
   <div type="chapter">
    <head><hi rend="it">[XLIX]</hi></head>
    <p>Barthold bracht dien nacht op een rustbank in zijn studeerkamer door. Toen het middernacht
     sloeg, had hij zich gekleed er op uitgestrekt, vruchteloos trachtend tot bedaren te komen en
     den slaap te vatten. Hij had het licht aangehouden en lag met wijdgeopende oogen rond te
     staren. In de eerste uren van zijn alleen-zijn en den koortsgloed zijner sensaties waren
     phantastische plannen voor zijn verbeelding gerezen - plannen die door hun heftig, onstuimig
     karakter de eerste brandende pijn als het ware verdoofden. Drift en toorn en verontwaardiging
     en verachting overstemden zijn leed. Maar toen de storm was uitgeraasd, toen op den eersten
     wanhoopsroes een zekere ontnuchtering volgde, toen voelde hij pas al de diepte van zijn smart,
     begreep hij het gebeurde in zijn geheelen omvang, staarde hij in een leêgte die hem ontzette,
     hem deed kreunen bij oogenblikken als een zwaar zieke.</p>
    <p>Smart in den eigenlijken zin des woords had hij tot dusverre niet gekend. Hij had geleden
     onder zijn afkeer van het leven, zooals hij dat leven voorheen gezien had. Later, toen hij het
     beter was gaan begrijpen, kwelde hem de vrees zijn vader verdriet te zullen doen. Maar wat hij
     nu ondervond, verbijsterde hem. Het maakte hem half krankzinnig, nu de vrouw, die sedert enkele
     maanden de zijne was, voor zijn verbeelding stond, ontdaan van het schitterend goudweefsel
     zijner illusiën, nu hij haar eindelijk zag zooals zij werkelijk was met plotselinge wreede
     akelige luciditeit.</p>
    <p>Op een gegeven oogenblik vloog hij weer overeind, razend wordend door dat bewegingloos
     staroogen in de toekomst, met snelle stappen weer op en neer loopend, in verzoeking gebracht
     zijn hoofd tegen den muur te verpletteren. De drukkende doodsche stilte om hem heen, het
     spookachtige van het nachtelijk uur bracht zijn polsen steeds meer aan het jagen. Al het
     geconcentreerd hartstochtelijke van zijn natuur deed zich gelden bij deze eerste inwijding in
     afgronden van smart, welker bestaan hij tot dusverre niet vermoedde.</p>
    <p>‘Kon het werkelijkheid zijn?’ vroeg hij zich af. ‘Was hij het, Barthold Meryan, die hier op
     en neder liep in het holst van den nacht als een gevangen dier dat een uitweg zoekt, of was hij
     misschien aan een nachtmerrie ter prooi? Droomde hij een vreeselijken droom, waaruit hij zoo
     aanstonds zou ontwaken?’</p>
    <p>Het kristallijnen geluid van een kleine koperen pendule op zijn schrijftafel, die vier uur
     sloeg, en hem snel en snerpend in de ooren tinkelde, riep in hem het bewustzijn terug van het
     reëele van den toestand. Dezen vreeselijken nacht doorleefde hij werkelijk. Hij zag om zich
     heen in een soort van verwildering en stond toen stil, eensklaps door een nieuwe gedachte
     getroffen:</p>
    <p>‘Wat zou zij nu doen.... zij? Hoe zou zij te moede zijn in deze vreeselijke ure?’</p>
    <p>Hij haalde de schouders op met een bitteren lach. Slapen natuurlijk.... zooals zij altijd
     sliep, vast en rustig, zelfs nadat zij een harer scènes gemaakt had.... rustig, onberoerd door
     al datgene wat hem reeds op reis uren lang wakker had gehouden.</p>
    <p>Hun slaapvertrek grensde aan zijn kamer. Voor de communicatie-deur hingen zware portières.
     Hij trok ze terzijde, en zag dat de deur, in plaats van gesloten te zijn, op een kier stond,
     hetgeen aan de andere zijde, eveneens door portières gemaskeerd, mede onzichtbaar was
     gebleven.</p>
    <p>Hij luisterde. Alles was doodstil. Hij duwde de deur open, trok ook de andere portières weg,
     stak zijn hoofd naar binnen en zag haar bij het schijnsel van het nachtlicht in diepen slaap.
     Hij kon zelfs haar geregelde ademhaling hooren. Nog verder de deur openstootend, gehoorzamend
     aan een impulsie die hij zich niet zocht te verklaren, trad hij binnen, en met zachte schreden,
     gedempt nog door het dikke tapijt, naderde hij het ledikant.</p>
    <p>Daar lag zij, volmaakt rustig, schooner dan ooit, met het roodgouden haar in losse vlechten
     golvend over het kussen in een bekoorlijke wanorde van kanten en plooisels en borduursels, wier
     crême witheid het fijne blosje van den slaap accentueerden.</p>
    <p>En hij stond stil en zag naar haar, zag naar de bevallige lijnen van den half ontblooten arm,
     waarop haar hoofd rustte, naar de lange oogenfranje, die een schaduw wierp op de zachte ronding
     der wangen. Vaak had hij haar aldus in den slaap bespied, na een van die dagen waarin hij haar
     op zoo verren afstand van zich voelde, waarin zij hem soms voorkwam te zijn een vreemde schim,
     koud en gevoelloos, waarnaar hij vol ziele-heimwee de armen had kunnen uitstrekken, haar
     smeekend niet zoo onbegrijpelijk, zoo raadselachtig te zijn. En altijd weder was hij verteederd
     geworden bij het zien van die liefelijke rust, verteederd als bij het beschouwen van een mooi
     slapend kind, dat erg stout is geweest maar niet verantwoordelijk kan worden geacht.</p>
    <p>Maar nu, nu hem voor de eerste maal over haar eigenlijk wezen de oogen waren opgegaan, nu zag
     hij haar anders dan voorheen. Nu was zij voor hem niet langer het zwakke ontoerekenbare kind,
     maar de gevaarlijke onreine vrouw, die, kennend haar macht, vergif weet te druppelen in de
     aderen van den man die haar liefheeft, die weet zijn verstand te benevelen tot op de grenzen
     van den waanzin - de vrouw, die beurtelings aantrekt en afstoot, die prikkelt en vertrapt, die
     telkens nieuwe gedaanten aanneemt om zijn geest en intellect in boeien te slaan en er mede te
     spelen als met kostbaar speelgoed.</p>
    <p>Nu ook zag hij voor het eerst het geestelooze van het voorhoofd, den grof zinnelijken trek om
     de een weinig opgetrokken bovenlip en de wreedheid der glinsterend witte tandjes tusschen de
     bloedroode lippen, - en hij gruwde van haar als aanschouwde hij in deze ure de incarnatie zelve
     van het echt vrouwelijk demonische, welks contact den man verlaagt en ontzenuwt.</p>
    <p>Hoe lang hij daar zoo stond, zich herinnerend met volle helderheid bijna elk moment van hun
     samenzijn, elke sensatie welke zij hem had doen ondergaan, hij wist het zelf niet. Doch op
     eens, als onder de stekende intensiteit van zijn blik, werd zij wakker, de geregelde ademhaling
     hield op, en, half slaperig nog opende zij de oogen, eerst verwonderd.... toen blijkbaar zich
     alles herinnerend, en hem fixeerend met een tinteling van triomf in haar goudbruine oogen.</p>
    <p>‘Arme dwaas! dát wist ik wel!....’ schenen die geheimvolle oogen thans te zeggen; en zij
     lachte even met hare kleine witte tandjes.</p>
    <p>‘Bart....’ fluisterde zij zacht en vleiend, en toen hij bewegingloos staan bleef, wenkte zij
     hem tot zich.</p>
    <p>Maar in plaats van te naderen, reculeerde hij met oogen van afschuw al verder en verder, als
     zag hij, in plaats van hare weelderige schoonheid, iets afzichtelijks zich kronkelen op de
     blankheid der legerstede. En toen hij dicht bij de deur stond waar hij was binnengekomen, klonk
     hem uit het ledikant een lach tegen.... een schelle vrouwelach van spot en woede, die haar in
     volle ziele-naaktheid voor hem ontmaskerde.</p>
    <p>Hij rilde, sloeg haastig de portières weg.... en met nerveuse haast, als iemand die
     achtervolgd wordt, overschreed hij den drempel, trok de deur dicht en deed die op slot.</p>
    <p>Nogmaals dezelfde razernij-lach, nu getemperd door de muren.... en als een beschonkene
     waggelde hij naar de rustbank, sloeg daar voorover en bleef roerloos liggen.</p>
   </div>
   <div type="chapter">
    <head><hi rend="it">[L]</hi></head>
    <p>De dagen die nu volgden waren beslissend voor beiden. Zich niet weer willende geplaatst zien
     van aangezicht tot aangezicht tegenover de vrouw die zijn naam droeg en van wie hij gruwde,
     liet Barthold een veldbed opslaan in een kabinet, grenzende aan zijn kamer, en verliet zijn
     vrijwillige gevangenis niet anders dan om in de verre omstreken der stad uren lang eenzaam rond
     te dolen. Colleges bijwonen, menschen zien en spreken, het ware hem onmogelijk geweest! Wanneer
     hij thuiskwam van zijn lange doellooze omzwervingen in de bevroren en besneeuwde velden, liet
     hij zich in zijn kamer bedienen, geen acht slaande op de verwonderde blikken van het
     huispersoneel, nauwelijks aanroerend de spijzen hem gebracht, totaal gevoelloos aangaande de
     mogelijke vermoedens of gissingen der buitenwereld. Zijn eenige preoccupatie was zichzelf
     meester te worden, zijn ziekelijke nervo siteit te domineeren door zijn wil, te redeneeren met
     zichzelf als ware hij een dubbel wezen, zich voor te houden dat het zoo niet blijven kon en er
     op de een of andere wijze een oplossing komen moest uit dezen afschuwelijken chaos, die dreigde
     zijn verstand aan te tasten.</p>
    <p>Zoo verliepen ongeveer acht dagen, toen op een middag bij zijn tehuiskomst een der
     dienstboden hem zeide, dat Mevrouw naar Amsterdam was vertrokken. Tegelijker tijd reikte zij
     hem een gesloten couvert over.</p>
    <p>Hij scheurde het open:</p>
    <p>‘Deze toestand is onhoudbaar. Ik zoek een toevlucht bij je ouders.’</p>
    <p>Hij stond in de gang met het papier in de hand, zeide niets en ging, door het kamermeisje
     nieuwsgierig nagestaard, de trap op. In zijn kamer gekomen, slingerde hij het briefje weg, als
     verbrandde het hem de vingers, en wierp zich op een stoel neder, het hoofd in de handen
     geklemd. Al deze laatste dagen, waarin hij in angstige spanning elk geluid in huis bespiedde,
     ieder oogenblik vreezend haar tot zich te zien komen in de een of andere nieuwe verleidelijke
     gedaante om zijn wil aan het wankelen te brengen, had hij zóó ontzettend geleden, dat gedachten
     aan zelfvernietiging bij hem waren opgekomen. En nu zat hij daar, wetend dat alles een einde
     had genomen, dat zij uit vrijen wil was heengegaan.... en hij zag om zich heen en kon voor het
     eerst vrijer ademhalen.</p>
    <p>De zware druk was van hem afgewenteld. Hij kon weer zichzelf worden, vrij denken en handelen
     als voorheen. Deze uitkomst had hij niet voorzien. Hij had gemeend voor altijd een bestaan te
     moeten leiden als dat der laatste acht dagen. En nu was hij plotseling verlost, bevrijd van
     haar, die hij steeds duidelijker was gaan begrijpen. Met de helderheid van een visioen was in
     deze dagen voorbij zijn herinnering getrokken alles wat er van den eersten dag af tusschen hen
     was voorgevallen: haar eerste liefdesbekentenis in den koepel, al haar manoeuvres en listen en
     kunstgrepen om hem, naïeven onnoozelen dwaas, te omstrikken, hem te doen gelooven, dat zij hem
     in stilte liefhad, terwijl zij hem slechts wilde huwen niet om wat hij zelf was maar om wat hij
     haar schenken kon.</p>
    <p>Nu Vermocht hij zich ook ten volle rekenschap te geven van haar doen en laten in den korten
     tijd hunner openlijke verloving.... haar afweren van elk ernstig gesprek, de middelen door haar
     te baat genomen om hem altijd weder op nieuw te bedwelmen, totdat het onherroepelijke zou
     geschied zijn.... Dan werd langer veinzen onnoodig, dan kon de zoo hartstochtelijk
     liefhebbende, aanhankelijke verloofde, zonder eenig gevaar voor de toekomst, veranderen in de
     koele stugge echtgenoote, die zich bewust was haar schoonheid tot een veel te lagen prijs te
     hebben verkocht, en haar wrevel daarover niet kon verbergen.</p>
    <p>De altijd naar mooiheid hunkerende idealist in hem was gekruisigd geworden door dit wroeten
     in een afzichtelijken poel van leugen en bedrog. Toch was hij er niet voor teruggedeinsd. Met
     al de animositeit van een pas ontgoochelde, keerde hij het stilet om en om in de nog versche
     wonde, niet duldend dat iets hem bespaard werd, dat één enkele illusie hem overbleef.</p>
    <p>En hierin slaagde hij. Hij vermocht haar te zien met een helderheid die hem wapende tegen
     elke zwakheid. Hij zag de geïncarneerde onwaarheid en onreinheid in haar, die thans een
     schuilplaats was gaan zoeken bij zijn eigen ouders.... bij zijn vader!</p>
    <p>Bij die laatste gedachte brak het angstzweet hem uit. Door zijn vader zou de vrouw die hem
     bedrogen had liefderijk worden opgenomen, en hij zelf als een schuldige worden beschouwd!</p>
    <p>Het was één uur in den namiddag geweest toen het briefje hem was overhandigd, en zonder eenig
     bewustzijn van tijd bleef hij in zijn kamer, geen acht gevend op de herhaalde waarschuwing van
     een der gedienstigen dat het tweede dejeuner gereed stond, geen besef hebbend dat de namiddag
     verstreek, dat het donker om hem heen werd, luisterend slechts naar den fellen polsslag van
     zijn diep geschokt zieleleven.... totdat eindelijk vrij laat op den avond een harde ruk aan de
     voordeurschel, en kort daarop een welbekende gebiedende stem en zware voetstappen op de trap,
     zijn hart bijna deden stilstaan.</p>
    <p>Hij ging snel naar de deur, opende die, en op het verlichte portaal stond zijn vader.... zijn
     vader, wiens koud ijzerstreng gelaatsmasker hem als scheen terug te wijzen.</p>
    <p>Hij maakte dan ook geen beweging, sprak geen woord, en Meryan ging hem voorbij de stikdonkere
     kamer in, en vroeg na eenige oogenblikken met heesche stem:</p>
    <p>‘Zou je ook licht opsteken?’</p>
    <p>Barthold voelde in zijn zak of hij lucifers had, ging toen naar den schoorsteenmantel, in
     verwarring rondtastend, totdat zijn vader zelf een lucifer aanstreek.</p>
    <p>En toen het glas opvlamde, zagen beiden elkander een seconde lang aan. Daarop trad Meryan
     naar de deur om die te sluiten, terwijl Barthold tegen een meubel aanleunde. Zoo stonden zij
     tegenover elkander, Meryan bleek, streng, de lippen vast gesloten, maar uiterlijk kalm en
     correct als altijd; terwijl zijn zoon, het gelaat vertrokken, de haren in wanorde, de oogen
     ingezonken en verwilderd van pijn, hem zwijgend aanzag.</p>
    <p>‘Je weet, niet waar? dat je arme vrouw bij ons is!’ begon Meryan, een stoel naar zich toe
     schuivend; en bij die vraag zag hij Barthold niet aan, want een zoo hevige smart stond op dat
     jonge gelaat voor hem uitgedrukt, dat zijn toorn hem dreigde te ontzinken, en dat wilde hij
     niet.</p>
    <p>‘Ja, dat weet ik....’</p>
    <p>‘Wiens schuld is het volgens jou, dat zij bij ons bescherming heeft moeten zoeken?’</p>
    <p>‘De schuld van ons beiden,’ antwoordde de aldus ondervraagde, die bij deze hem striemende
     koelheid een zekere kalmte kreeg. ‘Zij heeft mij gehuwd om mijn positie, zonder ook maar iets
     van me te houden.... en ik ben idioot genoeg geweest me door haar te hebben laten
     bedriegen.’</p>
    <p>‘Dat woord gebezigd tegenover een vrouw - en nog wel je eigen vrouw - vind ik voor.... een
     Meryan minder gelukkig.’</p>
    <p>‘Ik kan er geen ander woord voor bezigen,’ klonk het beslist.</p>
    <p>‘Welke bewijzen heb je voor zoo'n zware beschuldiging?’</p>
    <p>‘Bewijzen kan ik niet geven zonder geheel mijn kort huwelijksleven voor u te ontsluieren. U
     kunt mij gelooven op mijn eerewoord, of u kunt mij verdenken eerloos te zijn... dat staat aan
     u!’</p>
    <p>‘Maar je kunt je vergissen, je door een ongemotiveerd wantrouwen laten beheerschen. Dat zij
     in opstand komt tegen een man die.... handelt als iemand die zijn zinnen kwijt is en zijn pas
     gemeubeld huis geheel wil laten ontredderen om...’</p>
    <p>‘Ik heb het recht met mijn eigen kamer te doen wat ik verkies.’</p>
    <p>‘Ja, je begon met je eigen kamer.... maar waar zou die ziekelijke manie ophouden?.... Je
     begrijpt toch wel dat de arme vrouw angstig werd hij dergelijke abnormale gedragingen van een
     man, met wien zij pas enkele maanden gehuwd is. Ik kan daarin geheel met haar meêgaan.’</p>
    <p>Barthold lachte bitter, beseffend zijn machteloosheid.</p>
    <p>‘Ik begrijp alles...’ zeide hij. ‘Ik begrijp alles zelfs zoo goed, dat ik niet eens probeeren
     zal me te verdedigen. Het zou toch nutteloos zijn. Carla is mijn slachtoffer en uw genegenheid
     en deernis ten volle waardig. Al de liefde en toewijding die zij over mij wilde uitstorten, heb
     ik haar teruggeslingerd, en door mijn zinnelooze gedragingen dwong ik haar mijn woning te
     verlaten. U ziet, ik geef alles toe. Een langer verhoor is dus onnoodig. In uw eigen zoon hebt
     gij u eenvoudig jaren lang vergist. Hij blijkt een zedelijk monster te wezen!’</p>
    <p>Meryan kon zich in dien kreet niet vergissen. Hij hoorde daarin dien ziele-angst die niet kan
     huichelen of liegen. Hij voelde hier waarheid, even als hij in het bevallig dramatisch
     tafereel, dien morgen in zijn woning opgevoerd, gekunsteldheid en opgeschroefdheid had gevoeld.
     Maar toch wilde hij niet zwak en toegevend wezen.... dat nooit! Ook was hij al te diep
     teleurgesteld in zijn verwachting, dat Carla den afgedwaalde in de gewone practische
     levensbanen zou weten terug te leiden. Dat zijn zoo wel overlegd plan ten slotte op iets
     uitliep, dat in de oogen der wereld Barthold nog meer zou benadeelen, was meer dan hij kon
     dulden. Zijn voorhoofd was klam, en hij haalde zijn zakdoek te voorschijn om onder een drukkend
     zwijgen zich het gelaat af te vegen.</p>
    <p>‘Ik geloof niet dat wij verder komen door te overdrijven,’ hernam hij op den kalmen
     geposeerden toon van een rechter van instructie. ‘Ik houd jou niet voor een zedelijk monster en
     je vrouw niet voor een vlekkelooze volmaaktheid. Als twee jonge menschen, die elkaar
     betrekkelijkerwijze slechts oppervlakkig kennen, een zoo innigen band sluiten, bestaat er
     altoos gevaar voor botsingen, inzonderheid in den beginne, als beide naturen nog niet genoeg
     ineensmelten. Hetgeen dus is geschied, wil ik, hoe stuitend het ook is, niet beoordeelen als
     rechter, maar als vader. Gelukkig is nog niets onherstelbaars gebeurd. Je vrouw is op mijn
     verlangen bereid - daarom ben ik hier gekomen - de eerste stap ter verzoening te doen en bij je
     terug te keeren.... mits je haar dan ook als een echtgenoot wil ontvangen.’</p>
    <p>‘Nooit!’ viel Barthold heftig in. ‘Tusschen haar en mij is alles uit. Ik wil haar nooit meer
     terugzien. Zij is onwaar, zij is een bedriegster.... een zachteren term kan ik niet vinden. Zij
     is verachtelijk in mijn oogen!’</p>
    <p>‘Barthold, je bent krankzinnig! Weet je wel wat je zegt...? zij is je vrouw, je wettige
     vrouw.’</p>
    <p>‘Zij is mij niets. Zij is door middel van een leugen - neen van duizend leugens mijn vrouw
     geworden, om verzorgd te zijn. Zij heeft eenvoudig haar schoonheid verkocht als....’</p>
    <p>‘Zwijg! Ik gebied je te zwijgen!’ donderde zijn vader hem tegen, terwijl hij opstond.</p>
    <p>Barthold zweeg. Maar de toomelooze, hem zelf verbijsterende drift, die hem eens zijn broeder
     met een mes had doen verwonden - diezelfde drift voelde hij nu over zich komen, nu zijn eigen
     vader het voor Carla opnam tegen hem! En trillend over al zijn leden, hijgend, beurtelings
     bleek en rood wordend, hield hij zich krampachtig aan een meubel vast.</p>
    <p>‘Ik geef je veertien dagen bedenktijd,’ ging Meryan voort na een pauze. ‘Als je, zooals je
     plicht je gebiedt, je wettige vrouw na dien tijd wilt ontvangen, is alles nog te herstellen, en
     zal zij en zullen je moeder en ik alles vergeven en vergeten. Zoo niet.... weet wat je doet,
     maar dan erkennen wij je niet langer als onzen zoon, dan trek ik mijn handen van je af, geheel
     en al - begrijp me goed... geheel en al! Dan kan je zien, hoe verder met je krankzinnige
     theorieën de wereld door te komen!’</p>
    <p>Barthold sprak geen woord, en zijn vader vermoedde niet hoe wreed hem verscheurden juist die
     laatste woorden, die laatste bedreiging, alsof het onthouden van <hi rend="it">geld</hi> hem
     dieper moest treffen, dan het bewustzijn hun liefde te hebben verloren.</p>
    <p>Meryan zag naar hem, die daar stond met de verwrongen trekken en de wijde strakke oogen van
     een gemartelde. Maar zijn hart verzachtte zich niet. Wel was het hem als brak er iets diep in
     zijn ziel, maar tegenover zoo'n misdadige halstarrigheid was toegeven onmogelijk!</p>
    <p>Toen niets de stilte in de kamer verbrak, keerde hij zich om en ging naar de deur.</p>
    <p>‘Je hebt gehoord wat ik gezegd heb, nietwaar? Veertien dagen geef ik je uitstel.’</p>
    <p>‘Ik heb geen uitstel noodig,’ klonk het gedempt, bijna fluisterend. ‘Ik wil haar <hi
      rend="it">nooit</hi> wederzien!’</p>
    <p>Meryan klemde de tanden op elkaar. Hij kreeg een gevoel alsof hij zijn zoon met eigen hand
     had kunnen dooden. Hij opende de deur zonder een woord te zeggen, ging de trap af en weinige
     oogenblikken later viel de voordeur dicht.</p>
   </div>
   <div type="chapter">
    <head><hi rend="it">[LI]</hi></head>
    <p>‘Die arme, arme Meryan! En te denken dat wij niets voor hem kunnen doen! Is het niet
     allertreurigst?’</p>
    <p>Zij, die zoo sprak, was Mevrouw Denners. Het was in den vooravond, en eenige oogenblikken met
     haar man alleen zijnde, had zij hem medegedeeld wat Barthold haar dienzelfden dag had
     toevertrouwd. De tranen stonden haar in de oogen. Na zich weken lang met zijn smart te hebben
     opgesloten, had hij in een onbewaakt oogenblik zijn hart voor haar uitgestort - althans in
     zooverre dat hij, zonder in voor Carla al te kwetsende bijzonderheden te komen, haar deed
     begrijpen hoe zijn leven, door het huwelijk met een vrouw die hem nooit had liefgehad, verwoest
     en gebroken was.</p>
    <p>En de sympathie waaraan hij, in zijn algeheele verlatenheid, zoo groote behoefte had, werd
     hem geschonken. Mevrouw Denners begreep hem, zooals nog nooit iemand hem begrepen had, vulde
     aan waar hij soms niet bij machte was voort te gaan. Als de termen hem ontbraken en zijn stem
     stokte, had haar handdruk meer gezegd dan woorden, en hij was van haar weggegaan voor het eerst
     met een sprankje nieuwen levensmoed gesterkt.</p>
    <p>Hij had in den diepzwarten nacht van zijn leed een zweem van hoop zien schemeren. Zij wist
     hem weer eenig vertrouwen in zichzelf terug te geven.... hem wijzend op den onuitputtelijken
     rijkdom van zijn gemoedsleven - een rijkdom dien niemand hem ooit kon ontnemen; op zijn
     grootsche onpersoonlijke idealen die ondanks alle persoonlijk leed ongerept bleven; op het
     heilige doel dat hij uit datzelfde voor anderen zoo dorre leege bestaan had weten op te
     diepen.... en hare woorden troffen doel.</p>
    <p>‘En als je vader onverbiddelijk blijft - wat ik niet kàn aannemen - dan wordt ge onze zoon,’
     had zij gezegd, dan vind je bij ons een tehuis voof nu en altijd....’</p>
    <p>Maar toen hij was vertrokken, deed zich bij haar een soort van reactie gelden. Nu voor het
     oogenblik haar taak als troosteres was geëindigd, had zij een zoo innige deernis met hem, vond
     zij het ongeluk dat zijn jong leven dreigde te breken zoo ontzettend, dat het haar werkelijk
     aangreep en schokte. En niemand besefte dit zoo goed als haar man, die opmerkzaam het gansche
     relaas had aangehoord.</p>
    <p>‘Zeker is de arme jongen voor het oogenblik te beklagen,’ zeide hij met een zekere
     optimistische kalmte, ‘ofschoon het eigenlijk als een zegen is te beschouwen, dat dit dwaze
     huwelijk op zoo'n wijze eindigt. Het had veel erger kunnen zijn. Maar dat wij niets voor hem
     doen kunnen, ben ik niet met je eens. Wij kunnen alles voor hem doen. In de eerste plaats zal
     jij wel zorgen dat hij bij ons een home vindt. Vervolgens zal ik hem aan betaald journalistiek
     werk helpen.... Hij kan correspondent van een paar groote Duitsche partij-organen worden. Hij
     is zoo drommels knap, die jongen, dat ik dienaangaande niets bekommerd ben. En die brouille met
     zijn vader.... nu, die behoeft immers ook niet eeuwig te zijn. De tijd slijpt alle scherpe
     kanten af. Zoo kan ik me bijvoorbeeld best voorstellen, dat jij zelve over een paar jaar of zoo
     als bemiddellaarster optreedt.... en ik wed, dat als die grimmige oude Meryan, die, hoe
     autoritair ook, een zeer gentlemanlike figuur moet wezen, een vrouw als jou tegenover zich
     heeft, hij in een minimum van tijd getemd is.’</p>
    <p>Zij werd bijna boos. Haar man wist wel hoe hij haar plagen kon.</p>
    <p>‘Foei! hoe kan je nu nog schertsen, Denners, nu het zoo'n droevige zaak geldt!’</p>
    <p>‘Bedoel je dat huwelijk met die voor hem allerongeschiktste vrouw? Och, zoo heel tragisch kan
     ik dat ook al niet opvatten. Scheidingen zijn dagelijksch werk. En zoo'n resoluut doorhakken
     van de knoop vind ik veel beter dan al de ellende die gewoonlijk ontstaat wanneer niet-verwante
     zielen aan elkaar geketend blijven.’</p>
    <p>‘Niet-verwante zielen!’ viel zijn vrouw verontwaardigd in. ‘Dat is toch wel wat al te zacht
     uitgedrukt tegenover dat wezentje. Ik vind haar moreel een onding.’</p>
    <p>Hij glimlachte.</p>
    <p>‘Volgens <hi rend="it">ons</hi> zedelijk wetboek, ja.... maar niet volgens dat van onze
     samenleving. Zou er wel één op de duizend of zelfs op de tienduizend wezen, die dat meisje
     veroordeelt omdat zij trouwde uit zelfbehoud? Integendeel, men vindt zoo iets heel verstandig
     en hoogst zedelijk, ja bijna een soort van plicht. Men schreit dichterlijke tranen om een
     fictieve Gretchen; maar wee haar, die in reine belanglooze liefde, zonder verkoop, zonder
     voorwaarden van geldelijke verzorging, haar leven aan een man geeft. Onze maatschappij steenigt
     dezulken. En een arm meisje, dat een zoogenaamd “verstandig” huwelijk afwijst, wordt voor half
     gek verklaard. Denk je, dat die vrouw die jij minacht zelve eenige schuld gevoelt? Zij is met
     de wet in het reine en vindt zich dus vlekkeloos. En welbeschouwd is zij dat ook. Is een
     brandnetel of distel verantwoordelijk voor de onaangename sensaties die zij veroorzaakt, als
     men er mede in aanraking komt? Ook maakt zij te midden van een gelijksoortige grove vegetatie,
     waar de hoogere cultuur nog niet is doorgedrongen, volstrekt geen kwaad figuur. Maar ziet men
     haar in een fraai perk naast een edele fijn gecultiveerde bloem, dan wordt zij onkruid, alleen
     geschikt om uit te rukken. Maar hoe dat ook zij, de oude Meryan zal zijn schoondochter wel
     ridderlijk behandelen, en ook de convenances zooveel mogelijk redden.... en daar komt het in
     deze schijn-wereld toch maar hoofdzakelijk op aan. Een moddervlek is niets, als er maar een
     goudlaagje overheen wordt gebracht.’</p>
    <p>‘O ja, om haar bekommer ik me het allerminst. Maar wat hem thans het meest lijden doet, is de
     breuk met zijn ouders. Je weet niet wat die vader voor hem geweest is.... letterlijk de afgod
     van zijn jeugd! Hij heeft me dit nu alles verteld.’</p>
    <p>‘Ik begrijp zijn verdriet, maar ook zonder dat huwelijk zou zijn openlijk zich aansluiten bij
     de socialistische beweging hetzelfde resultaat hebben gehad. Een man als Meryan, wiens vader
     reeds, hoewel hij een patriciër was, in en door den handel zijn fortuin vermeerderde, is van
     huis uit een aanhanger van het kapitalisme. Dit is even natuurlijk als het vasthouden van den
     adel en de priesters in de achttiende eeuw aan het ancien regime. Dat zoo iemand ooit zou
     dulden, dat zijn zoon het révolutionnaire leger gaat versterken, is immers ondenkbaar! Toen de
     grootste aller Revolutionnairen den gouddorst geeselde, zullen onder zijn volgelingen zich
     weinig zonen van geprivilegieerden hebben bevonden! Dat dit in de negentiende eeuw somwijlen
     anders is, hebben wij te danken aan het economisch en klassen-karakter van den strijd, waardoor
     hij van een gevoelskwestie tot een zuiver wetenschappelijke kwestie is gegroeid. Maar nu eens
     iets anders.... Hoe erg je het ook zult vinden, denk ik nu in de eerste plaats aan erg
     prozaïsche dingen: Hoe staat het voorloopig met zijn finantiën? Ben je daaromtrent ook iets te
     weten gekomen?’</p>
    <p>‘Ik vroeg er hem naar. Hij heeft nog wel voor een jaar genoeg om van te leven. Hij gaat zich
     zoo eenvoudig mogelijk inrichten, zooals Martalis indertijd gedaan heeft.’</p>
    <p>‘En zijn huis en de meubels.... wat gebeurt daarmeê?’</p>
    <p>‘Hij heeft aan zijn vader geschreven, dat hij niets van dat alles wil hebben. Die zullen dus
     wel voor zijn vrouw worden bestemd.’</p>
    <p>‘Waarschijnlijk. En als dan bij minnelijke schikking over zeven jaren de echtscheiding kan
     plaats hebben, zal zij wel zoo handig weten te manoeuvreeren, dat zij voor de tweede maal een
     goed huwelijk doet.’</p>
    <p>‘Weet je nog wel onzen indruk bij onze eerste visite, en hoe wij elkaar eigenlijk niet wilden
     bekennen hoe ongunstig die was?’</p>
    <p>‘Dat is te zeggen, beschouwd als de echtgenoote van een Barthold Meryan! Maar voor den een of
     anderen Haagschen mondain, die gaarne een mooi elegant coquet vrouwtje exhibeert, zou zij als
     geknipt wezen. Het is een zonderling iets! Dat de goede jongen zelf onvoorwaardelijk is
     bezweken, toen zij hem de rol toedacht waaraan hij nu zoo onverwachts renonceert, begrijp ik
     best! Maar niet te begrijpen is het dat de oude Meryan niet helderziende is geweest en haar
     dupe werd. A propos, heb je het Anna al gezegd?’</p>
    <p>‘Ja, na zijn vertrek kwam zij van haar leesclub thuis en vond mij zoo onder den indruk, dat
     ik beter achtte het haar in hoofdzaak te zeggen. Een geheim zal het toch niet lang meer
     blijven.’</p>
    <p>‘Natuurlijk niet. Spoedig gaat het als een loopend vuurtje door de stad, en ook in Amsterdam,
     in den kring der Meryans, zal het een paar weken de topic zijn.... en iedereen zal het mooie
     jonge vrouwtje beklagen, wanneer zijn geloofsbelijdenis bekend wordt. Van een socialist was uit
     den aard der zaak niet anders te verwachten dan dat hij zijn vrouw diep ongelukkig maakt!! Wie
     weet wat men hem niet te laste zal leggen!...’</p>
    <p>Op dit oogenblik kwam Anna de huiskamer binnen. Zij had een pakje papieren en brochures in de
     hand, die zij met een geabsorbeerd air op tafel legde. Vervolgens ging zij als gewoonlijk voor
     de thee zorgen, niet eens luisterend naar het gesprek, dat nog een poosje over Meryan liep.</p>
    <p>‘Hoe is het, Annatje?’ zeide haar vader, een der avondbladen opnemend die al op zijn plaats
     gereed lagen, ‘waar denk je zoo diep over?’</p>
    <p>Want zij was de laatste oogenblikken aan de groote tafel gaan zitten, het hoofd in de handen
     gesteund, starend met droomerige moedeloosheid naar de paperassen voor haar.’</p>
    <p>‘Martalis heeft me zoo bitter teleurgesteld!’ zeide zij gedrukt. ‘U weet dat ik alles wat ik
     in Londen over de Labour-Church heb kunnen verzamelen hem te lezen heb gegeven, hopende dat hij
     daarvoor even warm zou voelen als ik.... en nu schrijft hij mij een brief - nota bene een brief
     - waarin hij zegt er niet alleen koud voor te blijven, maar zelfs er tegen te zijn. Hij denkt
     er zich beslist tegen te verzetten als in ons land iets dergelijks mocht tot stand komen. Is
     het denkbaar?’</p>
    <p>‘Ja zeker is het denkbaar,’ zeide Denners. ‘Ik wist volstrekt niet dat je plan hadt daarvoor
     bij onzen vriend aan te kloppen. Dat hij er niet vóór zou zijn, kon ik je wel voorspellen.’</p>
    <p>‘Maar hoe is dat mogelijk, papa? Hoe kan iemand die zijn geheele leven wijdt aan een ideaal,
     ontkennen dat dit streven zelf uit een religieus gevoel voorkomt?’</p>
    <p>‘Dat zal hij ook niet ontkennen. Maar hij zal het verkeerd vinden aan die innerlijke religie
     een afgepasten en uiterlijken vorm te geven. Er zijn menschen die een groote beteekenis hechten
     aan woorden in hun geijkte beteekenis. Het woord “Kerk” heeft hem afgeschrikt; en voor dien
     schrik voel ik wel iets. Maar ik voor mij hecht meer aan den geest dan aan de letter.’</p>
    <p>‘Het is immers het schoone verheven element van de arbeidsbeweging dat door de Arbeidskerk op
     den voorgrond wordt gebracht,’ merkte Anna aan, ‘en is daar niet in alle landen, maar vooral in
     ons land, behoefte aan?’ Zij richtte zich nu weer uitsluitend tot haar moeder als om daar steun
     te zoeken.</p>
    <p>‘Je weet genoeg, kindlief,’ zeide deze, ‘hoeveel ik dadelijk met de Engelsche Arbeidskerk
     ophad. Een kerk of een religieuse beweging, gegrondvest op het economisch beginsel: afschaffing
     van kapitalisme en loonslavernij; grond en arbeidsmiddelen aan allen; bevrijding van den
     vierden en vijfden stand.... dàt was mij letterlijk als een openbaring, want ik heb altijd, zij
     het ook onbewust, behoefte gehad aan een ideale afschaduwing van alles wat in dezen rijken tijd
     de gemoederen doortrilt. Maar Martalis, die de belichaming is van het Marxisme, n.l.: van de
     zoogenaamde materialistische geschiedenis-opvatting, acht een afzonderlijke godsdienstige of
     ethische agitatie nutteloos, dat begrijp ik wel.’</p>
    <p>‘Je kent immers de kernachtige lijfspreuk van onzen vriend?’ viel Denners in. ‘De
     gerevolutionneerde werkelijkheid geeft den herboren mensch. Dat axioma, dat de quintessens
     vormt van al zijn geschriften en elk zijner redevoeringen, maakt zijn kracht uit. Men moet
     eenigszins leerstellig wezen om een denkbeeld een machtige impulsie te geven. Kan Marx, die
     geniale geest, die reus in denkkracht, heeft een richting, een school gevormd, en van die
     school is Martalis een der vroomste adepten. Hij doet ons zien den mensch het resultaat van
     materieele omstandigheden en de daaruit voortvloeiende geestelijke eischen en ethische
     behoeften. Verander dus de omstandigheden. Maak, door economische en industrieele samenwerking,
     naastenliefde en gemeenschapsgevoel tot een dringenden en noodzakelijken factor in de
     samenleving; maak van dien factor de basis en zelfs de drijfkracht der maatschappelijke
     organisatie, en eindelijk na honderden eeuwen worstelens, zal dat gemeenschapsgevoel domineeren
     in dezelfde mate als thans de meest verwoede zelfzucht en naastenhaat domineert. Want waarom
     domineert heden ten dage de zelfzucht?.... Omdat zelfzucht, omdat naastenhaat is een
     economische noodwendigheid, waarop het concurrentie-stelsel berust, zoodat de maatschappij
     zonder die zelfzucht te gronde zou gaan. Nu begrijp je wel, dat een fanatiek Marxist niets aan
     afzonderlijke preeken of toespraken of ethische invloeden hecht; want ethische invloeden
     groeien volgens hem <hi rend="it">uit</hi> den bodem van het bestaande en wordende!
     Integendeel, hij zal alles wat het socialisme tot een gevoelskwestie dreigt te maken een gevaar
     achten voor den klassenstrijd en de felle economische worstelingen, die den vierden en vijfden
     stand moeten vrijmaken.’</p>
    <p>‘Is u geheel Marxist, papa?’</p>
    <p>‘Alweer schijn ik een geloofsbelijdenis te moeten afleggen,’ zeide hij glimlachend. ‘Neen,
     Anna, ik ben, ongelukkig genoeg, nooit <hi rend="it">geheel</hi> dit of <hi rend="it"
      >geheel</hi> dat; als ik dat kòn wezen, zou ik veel meer kracht kunnen oefenen. Ik ben meer
     philosophisch aangelegd. Ik zie niet òf wit òf zwart, maar allerlei tusschentinten, die me
     beletten me aan een bepaalde dogmatische school te verbinden. Maar ik zou wel haast willen,’
     vervolgde hij hoofdschuddend, ‘dat jij geheel en al Marxist was, want dan zou dat enthousiast
     hoofdje een beetje koeler zijn. Jij en Martalis samen in een smeltkroes geworpen, zouden de
     volmaaktheid vormen....’</p>
    <p>Bij deze woorden zag hij even zijn vrouw aan, die hem met een blik van verstandhouding
     beantwoordde.</p>
    <p>‘Ik voor mij,’ hernam hij ‘geloof aan beide elementen, èn het stoffelijke èn het geestelijke,
     den mensch knedend en vormend in voortdurende wisselwerking. Op het einde dezer eeuw,
     bijvoorbeeld, zie ik de geestelijke revolutie bijna sterker geaccentueerd nog dan de
     economische. Want ondanks alles wat het egoïsme nog steeds tot een socialen eisch maakt, zijn
     er alom teekenen van een hooger zedelijk bewustzijn te bespeuren. Het is alsof datgene wat John
     Trevor, de stichter der Arbeidskerk, noemt het goddelijke in den mensch, de individuen thans
     reeds geestelijk wil voorbereiden tot de hooger, edeler levensvormen der toekomst. En dat
     iets.... dat onnaspeurlijke, - in de fijner bewerktuigde menschenzielen zich nu reeds
     openbarend, - dat de mysticus het goddelijke zal noemen en de niet-mysticus als de ethische
     afschaduwing der beweging zal aanduiden, kan naar mijn meening krachtig ontwikkeld worden door
     een propaganda als die van de Arbeidskerk. Zij zal misschien aan vele bestaande of ontwakende
     zielebehoeften te gemoet komen.’</p>
    <p>‘Zoudt <hi rend="it">u</hi> er niet eens met Martalis over kunnen spreken, papa?’ vroeg Anna
     dringend.</p>
    <p>‘Dat zou niets geven, kindlief. Zooals ik je zeide, vreest hij eerder verzachting van de
     klassenverbittering. En voor die vrees is ook wel iets te zeggen. Daarom moet een ieder maar
     handelen en werken en ijveren volgens zijn persoonlijke neigingen. Al die verschillende
     factoren brengen ons toch eindelijk tot een nieuwe, groote periode in de wereldontwikkeling,
     even grootsch en ingrijpend als de kapitalistische periode geweest is.’</p>
    <p>‘En als hij nu eens tegenwerkt?’</p>
    <p>‘Dat zal hij niet doen. Buitendien, wanneer de Labour-Church hier, even als in Engeland, ‘ten
     leven wekt wat reeds sliep in velen,’ zooals Trevor zegt, kan geen individueele tegenwerking
     iets baten. Maar ik zou eerder vreezen, dat onze volksaard te nuchter, te anti-religieus en te
     onpoëtisch is om aan een Arbeidskerk recht van bestaan te geven. Dat kan alleen de toekomst
     uitmaken.’</p>
    <p>‘Lees u zijn brief eens....’ zeide Anna, haar vader het schrijven overreikend.</p>
    <p>‘Waarom zet hij het zoo omslachtig zwart op wit, in plaats van het mondeling af te doen?’
     klonk zijn vraag.</p>
    <p>‘Ja, niet waar, hoe vreemd?’ zeide Anna, de schouders ophalend ‘Hij zegt dit te doen, omdat
     hij anders vooruit weet niet tegen me opgewassen te zijn! Verbeeld je zoo'n ironie! Een
     redenaar als hij niet opgewassen tegen een armzalig wurm als ik ben!’</p>
    <p>Weer wisselden haar ouders een snellen blik met elkaar. Daarop las Denners den brief.</p>
    <p>‘Juist, precies wat ik dacht. Hij beweert ook, dat ons volk niet die mystisch-religieuse
     behoeften heeft als de Angel-Saksische rassen. Daar is inderdaad veel van aan. Wij Nederlanders
     vooral zijn zoo terre à terre mogelijk. Ons koopmansbloed verloochent zich nimmer. Zelfs missen
     wij dat poëtisch-romantische, dat onze Duitsche naburen karakteriseert en altijd beter is dan
     onze vleugellamheid op het gebied van het ideale.’</p>
    <p>‘Maar heeft de Engelsche Arbeidskerk dan niet juist hier een aangewezen taak te vervullen, en
     te doen uitkomen het godsdienstige element van de arbeidsbeweging?’</p>
    <p>‘Jawel, maar even als in Engeland moet de impulsie daartoe van den arbeider-socialist zelf
     uitgaan, anders blijft het iets kunstmatigs zonder levensvatbaarheid. Men kan wel helpen en
     voor de idee propaganda maken, maar dat is ook alles.’</p>
    <p>‘Wat zal het moeielijk zijn den onkundige en onontwikkelde een juist begrip te geven van die
     nieuwe religie!’ merkte mevrouw Denners peinzend aan. ‘Hoe hem te doen begrijpen, dat zij niet
     bedoelt het dienen van een Almacht of Maker of Lotsbestuurder buiten ons, maar het dienen van
     een god in eigen binnenste, het dienen van zijn hoogste zelf door zich te geven aan de
     menschheid, door niet te kunnen of willen genieten een enkel voorrecht, waarvan drie vierden
     van onze medemenschen voor altijd verstoken blijven; door de volle ontplooiing van een ieders
     gaven en een ieders individualiteit even belangrijk te achten als die van zichzelf? Zij moeten
     leeren inzien, dat die godsdienst is een revolutionneering van den godsdienst der
     Christenkerken, die de heerlijke schoone leer van den Bergprediker tot een parodie maakt, die
     berusting leeraart in plaats van opstand, die gegrondvest is op de bevoorrechting der
     bezitters, en de armen “met een wissel op de eeuwigheid” rustig wil houden.’</p>
    <p>‘Dus als het van de arbeiders zelven moet uitgaan kan ik eigenlijk niets doen?’ vroeg Anna
     met een zekere moedeloosheid.</p>
    <p>‘Jawel, je kunt veel doen....’ zeide haar vader ‘vooreerst kan je door sprekende beelden, aan
     het dagelijksch leven ontleend, den onontwikkelde veel verduidelijken, en vervolgens zou het
     misschien goed zijn je te wenden tot Baltian Rustin, den man die door de socialistische
     arbeidersgroepen onvoorwaardelijk wordt vertrouwd omdat hij martelaar is geweest zijner
     overtuiging. Indien hij - wat ik niet onaannemelijk acht - iets voor de Engelsche Arbeidskerk
     voelt, bestaat er kans dat zijn volgelingen er meer van willen weten.’</p>
    <p>‘Maar dan zullen, vrees ik, Martalis en Thornton en hun geestverwanten des te meer oppositie
     voeren,’ zeide zijn vrouw.</p>
    <p>‘Dat kunnen wij afwachten; ik geloof niet dat zij zoo onverstandig zullen zijn op hun
     antagonisten-haat hun tegenwerking te gronden. Maar aan wien je heelemaal niet schijnt te
     denken, Anna, dat is aan Meryan. Hij zal zeker een warm voorstander en op den duur een krachtig
     bondgenoot kunnen worden.’</p>
    <p>‘Meryan....’ zeide zij onverschillig, ‘neen, op hem reken ik niet meer.’</p>
    <p>‘Waarom niet?’</p>
    <p>‘Hij is me zoo tegengevallen met dat huwelijk....’</p>
    <p>‘Dat huwelijk....’ zeide haar vader verwonderd ‘Dat huwelijk is niet zijn werk, maar de
     schuld van zijn vader, die hem er letterlijk toe heeft gedwongen. Hij hield van dat meisje,
     maar vond zichzelf veel te jong en te afhankelijk om nu reeds te trouwen.’</p>
    <p>Anna zag eenige oogenblikken zwijgend voor zich.</p>
    <p>‘Hij scheen me vroeger zoo overtuigd toe, en zijn denken en voelen vond ik zoo mooi.... Toen
     ik dus van zijn engagement hoorde, twijfelde ik er niet aan dat ook <hi rend="it">zij</hi> hoog
     zou staan in elk opzicht.... dat zou ik heerlijk hebben gevonden. Toen ik haar ontmoette, was
     ik al een beetje ontgoocheld, maar ik dacht het me te verbeelden natuurlijk. Ku het echter
     blijkt dat zij niets is.... behalve een mooie onbeduidendheid.... nu kan ik niet meer aan den
     ernst van zijn karakter gelooven.... en verwacht ik ook <hi rend="it">niets</hi> meer van
     hem!’</p>
    <p>‘Anna, Anna,’ zeide haar moeder bestraffend, ‘oordeel niet zoo hard over dingen die je
     onmogelijk kunt begrijpen.’</p>
    <p>‘Maar het komt nu toch uit dat die vrouw nog veel kleinzieliger is dan wij volgens onzen
     eersten indruk meenden....’ zeide Anna een kleur krijgend. ‘Hoe kon hem, die haar al zoo lang
     kende, die vulgariteit van ziel ontgaan, als hij zelf de man is dien wij in hem gezien
     hebben!’</p>
    <p>‘Er zijn grooter raadselen dan dat, Anna. Carla is juist een van die types die op jonge
     mannen met veel karakter en wilskracht een groote aantrekkingskracht oefenen. Zelfs al was zij
     minder mooi geweest, dan nog zou het intellectueel en moreel zwakke, dat men aanstonds in haar
     ziet, hem hebben betooverd. En dan de kunstgrepen die zij wel te baat zal hebben genomen om hem
     de convictie te geven dat zij hem boven alles liefhad!... dáárin zal zij wel haar grootste
     kracht hebben gezocht! En tegen dat alles had die arme jongen bestand moeten wezen! Neen, van
     dergelijke dingen - en dat vind ik zeer gelukkig - begrijp je nog niets.’</p>
    <p>‘Maar andere jongelui doen toch zoo'n huwelijk niet!’ hield Anna koppig vol.</p>
    <p>‘Omdat de meeste andere jongelui practisch en zelfzuchtig en wantrouwend van aard zijn, en in
     een dergelijk geval met koude nuchterheid zouden berekenen het hoe en waarom van alles. Zoo'n
     meisje in een volstrekt afhankelijke positie, zonder eenig fortuin, zullen de meesten, zoo
     voorzichtig mogelijk verre blijven. Een rijke erfgename is veel meer van hun gading, terwijl
     Meryan het juist een genot vond haar uit dien ongelukkigen toestand te verlossen. Dat bleek zoo
     duidelijk uit alles wat hij zeide, zonder dat hij dit eigenlijk <hi rend="it">wilde</hi>
     zeggen. Het klinkt misschien vreemd, maar als iets hem in mijn sympathie kon doen stijgen, is
     het juist dàt huwelijk!’</p>
    <p>Anna zweeg. Denners had, terwijl zijn vrouw Meryan verdedigde, in zijn courant gelezen. Nu
     legde hij die terzijde en zag zijn dochter aan.</p>
    <p>‘Meryan mag je ergeren wat zijn menschenkennis of liever wat zijn buitengewone naïeveteit
     tegenover je eigen sekse betreft, als mensch en als karakter kan je hem hooger stellen dan
     vroeger, want hij heeft een ware vuurproef doorstaan. Indien hij een zwakkeling was, zou die
     vrouw hem hebben gedomineerd en ware hij moreel ondergegaan. Maar integendeel, hij heeft een
     geestkracht getoond die je.... als je wat ouder bent, pas zult kunnen beseffen. De grootste
     weldaad die men hem nu kan bewijzen, is hem nieuw gedachtenvoedsel te geven - dit is het eenige
     wat hem aan zichzelf kan ontrukken.’</p>
    <p>Of Anna geheel overtuigd was, dan wel op gezag voor rijper inzicht bukte, bleef voor haar
     ouders verborgen. Zij sprak niet meer over hem, en toen Denners naar boven was gegaan,
     besteedde zij het verdere van den avond met een langen brief aan Martalis te schrijven. Haar
     pen vloog over het papier, en het was met een verhoogde gelaatskleur dat zij eindelijk
     verscheidene beschreven velletjes dichtvouwde en in een enveloppe deed.</p>
    <p>‘Ik heb nog een laatste poging gedaan om hem te winnen!’ zeide zij levendig. ‘Als het eens
     gebeuren kon, dat hij en Thornton en Rustin en al hun partijgenooten op het religieuse terrein
     der Arbeidskerk een wapenstilstand sloten, al bleven zij dan ook in de politiek tegenstanders.
     Hoe heerlijk zou dat wezen, moedertje! Dit alleen zou reeds aan onze kerk een nobel karakter
     geven.’</p>
    <p>De toegesprokene zag op van haar lectuur: Guyau's ‘Essai de morale sans religion ni sanction’
     waarvan zij de laatste bladzijden onderhanden had. Zij had de vraag harer dochter eigenlijk
     maar half verstaan, zoo geabsorbeerd was zij geweest. Zij zuchtte en streek met de hand over
     het voorhoofd.</p>
    <p>‘Wat is het treurig dat men eerst oud en afgeleefd moet zijn, alvorens voor alle richtingen
     en aller ziele- en geestesbehoeften eerbied te hebben. Ik begrijp de stichters en aanhangers
     der Arbeidskerk, ik begrijp ook de mystici, hoewel ik voor mij nooit behoefte aan mysticisme
     heb gehad, en ik begrijp ook den schrijver van dit heerlijke boek, die zoekt naar
     zuiver-ethische hoogheid. Hij zou willen dat de ethiek ons aller kerk werd en al de schoonheid
     daarvan stelt hij in het licht. Vroeger was ik altijd eenzijdig, zelfs niet kunnende gelooven
     aan de goede trouw van iemand die lijnrecht tegenover mij stond. En nu, nu mijn wijsheid niets
     meer kan uitrichten, nu zie ik schoonheid in elk ernstig en oprecht bedoeld streven.’</p>
    <p>‘Maar papa zegt immers dat men eenzijdig moet zijn om kracht te oefenen,’ zeide Anna. ‘Ik
     voor mij zie zooveel in de Labour-Church, omdat zij zoo weinig leerstellig is en ook de mystici
     er bevrediging kunnen vinden, terwijl de moraal alleen, velen zoo koud en plichtmatig
     toeschijnt. Wat u er me uit hebt voorgelezen nu en dan vind ik prachtig, maar voor de massa
     niet zoo bezielend en begeesterend.’</p>
    <p>‘Men moet, dat is waar, buitengewoon hoog staan en krachtig wezen, om in de ethische kerk
     bevrediging te vinden voor al zijn geestelijke aspiraties. En van de onontwikkelde
     verwaarloosde massa is dit zeker nog niet te verwachten.’</p>
    <p>‘Ik zeide daar straks,’ hernam Anna, ‘dat het mijn illusie zou wezen al onze politieke
     vijanden onder het vaandel der Arbeidskerk te vereenigen, zooals dit reeds eenigermate in
     Engeland geschiedt. Gelooft u dat dit in ons land mogelijk is?’</p>
    <p>Dat zou zeker een schoon moment worden in de geschiedenis onzer beweging. Maar.... als er
     iets is wat het leven mij geleerd heeft, is het dit: dat alles anders geschiedt dan wij meenen
     of hopen, volkomener soms, vaak ook gebrekkiger, maar in elk geval anders.... en gewoonlijk
     eerst dàn wanneer onze hoop haar volste intensiteit heeft verloren.’</p>
    <p>Maar Anna was te veel vervuld met de argumenten in haar schrijven aan Martalis vervat, dan
     dat op dit oogenblik een koel verstandelijke redeneering haar geestdrift kon temperen. Zij
     sloot haar brief, schreef het adres en ging de kamer uit om hem dadelijk bij Martalis te laten
     bezorgen.</p>
    <p>‘Zou zij volstrekt niets vermoeden wat er in Frank omgaat?’ vroeg Denners toen hij dien avond
     met zijn vrouw alleen was.</p>
    <p>‘Ik geloof het niet. En nu hij haar met de Arbeidskerk teleurstelt, zeker minder dan ooit.
     Dat is ook weer geheel en al zijn natuur. Onbuigzaam als staal waar het een beginsel geldt, en
     te loyaal om ooit te transigeeren. Maar ook zonder dat zou toch nooit.... Voor mij is het
     duidelijk dat haar hart nog voor géén man sneller heeft geklopt.’</p>
    <p>Zoo.... geloof je dat? Dan ziet het er voor den goeden jongen slecht uit!’ zeide Denners
     metgrootekalmte. Daarna kwam er een gevoel van sekse-solidariteit over hem. ‘Zou je niet -
     wanneer hij weer eens over haar spreekt - hem een wenk kunnen geven in dat opzicht? Misschien
     bespaar je hem zoodoende een deceptie, in elk geval een blauwtje...’</p>
    <p>‘Mij dunkt dat het beter is me met niets te bemoeien. Bovendien, ik <hi rend="it">kan</hi> me
     vergissen. De ontdekking dat hij van haar houdt, kan wel als een openbaring werken, en
     ongekende snaren bij haar doen trillen, wie weet! Een jong meisje is een gecompliceerd wezentje
     dat zichzelf niet eens altijd begrijpt.’</p>
    <p>‘Je hebt gelijk. Wij moeten er ons buiten houden, en de jonge lui hun eigen zaken laten klaar
     spelen. Tant pis als de arme jongen zich misschien illusies maakt.’</p>
    <p>‘Ik zou hen gaarne een paar hebben zien worden, zijn sterk karakter zou zoo'n goed tegenwicht
     vormen voor het vrouwelijke sensitieve van haar natuur.’</p>
    <p>‘Jawel, volgens gewoon menschelijke berekening zouden zij goed bij elkaar passen. Maar,
     ronduit gezegd, heb ik nog liever dat niemand haar komt weghalen. Dat eeuwige trouwen is ook
     maar onzin Laat zij stilletjes bij ons blijven.’</p>
    <p>‘Foei! wat ben je egoïstisch!’</p>
    <p>‘Ontdek je dat nu pas?’ plaagde hij. ‘Alle mannen zijn aarts egoïsten. Verlang er dus maar
     niet naar ons arm kind aan een van die zelfzuchtige wezens af te staan!’</p>
   </div>
   <div type="chapter">
    <head><hi rend="it">[LII]</hi></head>
    <p>‘Wel Anna, ben je daar eindelijk, wat is het laat geworden!’</p>
    <p>Met deze woorden begroette mevrouw Denners haar dochter, die op een avond zeer laat,
     omstreeks bij middernacht, thuiskwam. Zij was met Martalis naar een vergadering in den Haag
     geweest en trad de huiskamer binnen.... maar niet levendig en opgewekt als haar gewoonte was.
     Zij zager bleek en ontdaan uit, en trad langzaam naar haar moeder toe, zich eensklaps snikkend
     om haar hals werpend.</p>
    <p>‘O! moedertje, wat ben ik ongelukkig!’</p>
    <p>‘Anna, wat is er gebeurd, wat heb je?’ klonk de ontstelde vraag.</p>
    <p>‘Verbeeld u, Frank heeft....’ zij kon eerst niet verder spreken.... ‘Frank heeft me gezegd
     dat hij van me houdt?’</p>
    <p>‘En dus jij houdt niet van hem?.... Anders zou je zoo bedroefd niet zijn!’</p>
    <p>Met deze woorden deed mevrouw Denners haar nederzitten, zette haar hoed af en streek met haar
     vingers teeder lief koozend door het korte haar, zooals zij dat zoo vaak zelve deed.</p>
    <p>‘Het schijnt je verschrikt te hebben, kindlief.... En als je zijn affectie niet kunt
     beantwoorden, begrijp ik dat zoo iets je pijn doet. Maar je mag je toch niet zoo overstuur
     maken. Ik ben er eigenlijk niet zoo heel verwonderd over. Ik zag dat hij van je hield, en
     begreep wel dat hij het je vroeg of laat eenmaal zou zeggen.’</p>
    <p>‘<hi rend="it">Wist u</hi> het?’ klonk de ademlooze vraag.</p>
    <p>‘Ja, het was vrij duidelijk voor me.’</p>
    <p>‘Hadt u het me dan maar gezegd, mama, dan zou het me niet zoo verschrikt hebben.’</p>
    <p>‘Zoo iets mag men niet zeggen, lieve Anna, dat begrijp je toch wel! En ik vind het ook niet
     bepaald iets om zóó van te schrikken. Wel is het treurig een man als Martalis onwillens
     verdriet te moeten doen.... maar je hebt jezelve niets te verwijten - dat kan je troost
     zijn.’</p>
    <p>‘Wie <hi rend="it">kon</hi> zoo iets denken!’ riep Anna, haar handen stijf tegen elkaar
     klemmend. ‘Hij was nooit bijzonder aardig of lief tegen me.... nooit!’</p>
    <p>‘Aardig of lief zijn.... dat is nu ook juist zijn fort niet!’ zeide haar moeder met een
     glimlach. ‘Maar het was te merken aan de wijze waarop hij over veel dingen je meening vroeg en
     je altijd deelgenoote maakte van al zijn plannen en over zijn werk met je praatte.... vooral
     hij die zich meestal, in zichzelven opsluit.’</p>
    <p>‘En dat apprecieerde ik ook zoo!’ zeide zij smartelijk. ‘Ik vind hem zoo knap en zoo goed en
     zoo nobel!’</p>
    <p>‘En als je dat alles vindt.... weet je dan wel zeker nooit <hi rend="it">meer</hi> van hem te
     kunnen gaan houden?’</p>
    <p>‘Ja, dat weet ik zeker, zeker!’ riep Anna bijna heftig, bevreesd als zij was dat de pijnlijke
     zelfstrijd, dien zij daareven aan zijn zijde had gestreden, weer opnieuw zou aanvangen.</p>
    <p>‘Welnu, dan is het immers beslist. Wees dan niet langer ongelukkig. Niemand zal je immers
     dwingen.’</p>
    <p>‘Maar hij was zoo vreemd, zoo koel en kortaf.... alsof wij opeens vreemden waren geworden! En
     toch houd ik zoo veel van hem....’ Weer begonnen haar lippen te trillen.</p>
    <p>‘Wat zeide hij, Anna, en wat heeft je zoo aangegrepen?’</p>
    <p>‘Heel weinig, eigenlijk niets.... dat was juist zoo akelig! Ik vroeg hem zelfs <hi rend="it"
      >iets</hi> te zeggen, me te bewijzen dat hij niet boos was! En daarop zeide hij volstrekt niet
     boos te zijn.... en dat hij daar geen recht op had. Maar zijn toon klonk zoo ongewoon, bijna
     onherkenbaar; en toen.... toen hij aan de deur van me wegging, gaf hij me niet eens de
     hand!....’</p>
    <p>‘Hij zal te veel geschokt zijn geweest in dat eerste oogenblik, om precies te berekenen of
     zelfs te weten wat hij deed of zeide. Juist de genegenheid die je hem betoonde, zal hem
     misschien de illusie hebben gegeven dat je zijn liefde beantwoordde.... en dan zoo'n ontwaken
     uit dien droom!.... Maar met dat al moet je niet te veel aan je gevoel toegeven. Het is een
     leed dat een man als hij, toegerust met een groote mate van geestkracht, spoedig te boven
     komt.’</p>
    <p>‘O! ik denk zeker niet dat het een onoverkomelijk ongeluk voor hem is....’ zeide Anna, een
     oogenblik door hare tranen heen glimlachend bij die gedachte. ‘Ik begrijp zelfs volstrekt niet
     dat hij mij tot zijn vrouw zou willen hebben. Het moet bijna een vergissing van hem zijn! Maar
     nù deed het hem toch verdriet, en ik zou hem zoo graag gelukkig willen zien, en ook veel met
     hem samen wezen en samen werken. En nu kan dat niet meer, zegt hij, dat is hem onmogelijk!’</p>
    <p>‘Ja, dàt vind ik het treurigste van de zaak, en hij heeft toch al zoo weinig menschen, bij
     wie hij geheel en al thuis zich gevoelt. Zijn eenzelvige aard maakt het hem zoo eenzaam.’</p>
    <p>‘Ziet u nu wel, moeder, hoe vreeselijk het is!’ zeide Anna droevig. ‘Het is letterlijk als
     een akelige droom zoo'n plotselinge scheiding van onzen besten vriend!’</p>
    <p>‘En toch moeten wij zijn wil in dat opzicht eerbiedigen. Er is niets aan te doen. Als je niet
     anders van hem kunt houden dan als een vriend, is het beter dat gij elkander althans in den
     eersten tijd, niet meer terugziet.’</p>
    <p>Anna stond op en zocht haar hoed en mantel bijeen om naar boven te gaan. Zij was besloten
     zich voortaan voor iedereen goed te houden, maar snakte er naar in de eenzaamheid aan haar
     overkropt gemoed lucht te geven.</p>
    <p>‘En nu flink zijn, Anna, beloof het me....’ zeide mevrouw Denners, het diep bedroefd
     gezichtje herhaaldelijk kussend. ‘A propos, heb je nog over de Arbeidskerk met hem
     gesproken?’</p>
    <p>Zij knikte.</p>
    <p>‘Hij blijft zeker bij zijn meening?’</p>
    <p>‘Ja.... maar hij zal toch niet tegenwerken. Het is juist door onze discussie er over dat....
     hij er toe kwam om me te zeggen....’</p>
    <p>De stem, stikkend nog van ingehouden tranen, vermocht geen geluid meer te geven.</p>
    <p>‘Jawel, dat begrijp ik wel. En zie je nu in, kind, waarom hij je liever over die zaak wilde
     schrijven dan spreken, en zeide niet tegen je opgewassen te zijn! Voor mij was dit duidelijk
     genoeg. En nu, goeden nacht, Anna! Kom maar niet bij papa van avond. Ik zal het hem wel zeggen
     en hem een nachtzoen voor je geven.’</p>
    <p>Anna was al bij de deur, toen de moeder nog eenmaal haar kind tot zich trok.</p>
    <p>‘Weet je wat er nu in je omgaat?’ zeide zij fluisterend. ‘Het is voor de eerste maal in je
     leven, dat je een ander willens en wetens een groot leed moet aandoen.... en dat is voor de
     echte waarachtige vrouw een ontzetting! Maar ook dàt moeten wij leeren, Anna, ook dáárvoor
     moeten wij de noodige moreele kracht bezitten, om erger leed te voorkomen. Het verheugt me ten
     minste dat je sterk genoeg bent geweest om zoo dadelijk beslist “neen” te zeggen.’</p>
    <p>‘Ik heb er een oogenblik aan gedacht.... bedenktijd te vragen, omdat ik haast niet kon “neen”
     zeggen. Maar ik voelde toch dadelijk hoe verkeerd dit was. Het is een ondenkbaar iets hem te
     verliezen. Wat zal ik zonder hem beginnen? Ik vroeg hem altijd raad in alles!’</p>
    <p>‘Zelfstandig te leeren handelen, is misschien wel eens nuttig voor je.... en nu met de
     Arbeidskerk zou dat samenwerken toch een knak hebben gekregen. In elk geval, hetgeen is gebeurd
     was niet te vermijden. Dus nu maar getracht er je moedig overheen te zetten.’</p>
    <p>‘Wat zijn ze met een laten trein thuis gekomen,’ zeide Denners, toen zijn vrouw zijn kamer
     binnentrad, waar hij 's avonds gewoonlijk bleef doorwerken totdat zij hem kwam aansporen de pen
     neer te leggen en zich ter ruste te begeven. ‘En dan, in plaats van het kind gauw naar bed te
     sturen, blijf jelui zoowaar nog babbelen.... het is bij éénen!’</p>
    <p>‘Zij zal niet veel slapen van nacht!.... Martalis heeft met haar gesproken.... Zij vermoedde
     het zoo weinig!’</p>
    <p>Hij zag verrast op. ‘En...?’</p>
    <p>‘Juist zooals wij dachten.... Van hare zijde niets dan vriendschap! Maar zij tobt nu
     vreeselijk over zijn teleurstelling en is er geheel van overstuur.’</p>
    <p>‘Zij is veel te teergevoelig! Ik zou het den goeden jongen graag hebben bespaard, maar het
     ligt er nu eenmaal toe!’</p>
    <p>Zijn vrouw kon een glimlach niet weerhouden, daar zijn vreugde over dezen afloop maar al te
     duidelijk was.</p>
    <p>‘Het ergste is, dat hij nu niet meer bij ons komt natuurlijk.’</p>
    <p>Aan die consequentie had de altijd optimistische professor nog niet gedacht.</p>
    <p>‘Sapperloot ja! - dat is waar ook.... en dàt spijt me geducht! - Maar och, die historie zal
     wel gauw uitslijten, dat begrijp je.... een kwestie van tijd, anders niet!’</p>
    <p>‘Ik hoop dat Frank de zaak even philosophisch opvat als jij....’ zeide zij met een
     lachje.</p>
    <p>Toen boog zij zich plotseling over hem heen, de hand op zijn schouder, haar gelaat vlak naast
     het zijne.</p>
    <p>‘Zeg, man, hoe zou jij het hebben opgenomen, als ik indertijd.... “neen” had gezegd?’</p>
    <p>‘Ik.... ik....’ stotterde hij eerst eenigszins onthutst.</p>
    <p>Toen veegde hij zijn pen af, schoof zijn werk bij elkaar en glimlachte erg ondeugend tegen
     het papier.</p>
    <p>‘Goede hemel! je zoudt iemand wel doen schrikken! Om een armen argeloozen man zoo'n
     gewetensvraag te stellen in het holst van den nacht.... zie je, dáár moet men waarachtig een
     vrouw voor zijn!’</p>
   </div>
   <div type="chapter">
    <head><hi rend="it">[LIII]</hi></head>
    <p>‘Arme beste kerel!....’</p>
    <p>Geheel onverwachts zag Barthold op een middag zijn vriend Robert voor zich staan.... en
     meestal sterk en kalm wanneer hij alleen was en zich met ijzeren wilskracht in zijn werk
     verdiepte, werd hij nu bleek als een doode.... en toen hij den stevigen, alles zeggenden
     handdruk voelde, ontwrong zich een benauwde snik aan zijn droog geworden lippen.</p>
    <p>‘Het is vandaag precies vijf maanden geleden dat je bij mij in Utrecht was,’ ging Robert
     voort, rondziende in de eenvoudige kamer, die Barthold sedert korten tijd had betrokken, ‘en
     toen wist ik dat het zóó zou eindigen. Ik dacht alleen maar dat het later zou gebeuren, veel
     later!’</p>
    <p>Barthold, die voor het venster was gaan staan, den rug naar hem toegewend, verwenschend zijn
     nerveuse zwakheid, zijn best doende om weg te slikken de emotie die hem in eigen oogen zoo laf
     maakte, keerde zich snel naar hem toe.</p>
    <p>‘Wat zeg je daar.... wist je het? Heb jij haar dan doorzien?’</p>
    <p>‘Gedeeltelijk ja.... althans genoeg om te weten, dat zij trachten zou je Ariëls-wieken te
     knotten en je daarbij met het wreede scherpe staal van haar vrouwelijke ontoerekenbaarheid zou
     pijnigen en wonden tot bloedens toe. Een vrouw, hoe gewoon ook, die de intelligentie der ziel
     bezit, kan in zekere omstandigheden zich tot een heilige verheffen; maar eene die, in plaats
     van te gevoelen, op haar manier koel berekent en redeneert.... de hemel weet dat ik even gaarne
     met een panter of tijger zou te doen hebben. Want bij ons kunnen ten minste nog rede en logica
     onze wreedheid temperen, maar ik heb <hi rend="it">de</hi> vrouw in mijn leven genoeg
     bestudeerd om te weten, dat, bij een totale absentie van gevoel, de rede ook afwezig is.’</p>
    <p>‘Mijn God, waarom heb je me niet gewaarschuwd als je haar doorzag?’ barstte de ander
     plotseling uit.</p>
    <p>‘Je waarschuwen! Waarschuwen een man die verliefd is! En op welken grond? Op grond wellicht,
     dat zij zelfs <hi rend="it">mij</hi> had weten in te palmen en ik, ronduit gezegd, dáárom een
     beetje bang voor haar was! Een jong meisje, dat mij, vrouwenkenner, - die zijn kennis, geloof
     dat vrij, duur genoeg gekocht heeft, - al is het maar voor één enkelen avond doet suizebollen,
     zoo'n meisje heeft eigenschappen die... enfin die haar nu juist niet geschikt maken voor den
     nuchteren echtelijken staat! - Maar had ik eenig materieel bewijs voor mijn vermoedens? Zou je
     me geloofd hebben als ik die vrouw - zooals ik na zekeren avond meende haar te zien - voor je
     was gaan ontleden?.... Neen, weet je wat er gebeurd zou zijn? Je zoudt me krankzinnig hebben
     genoemd, en onze vriendschap ware in een doodelijke vijandschap veranderd.... het gewone
     resultaat als men verliefde menschen tracht helder te doen zien.’</p>
    <p>‘Als je me maar te kennen hadt gegeven, dat zij me bedroog en niet van me hield.... dan had
     je me een weldaad bewezen,’ steunde Barthold.</p>
    <p>‘Dat kon ik immers niet met zekerheid zeggen.... je zoudt het volste recht hebben gehad me
     voor zoo'n beweren ter verantwoording te roepen.’</p>
    <p>Barthold zeide niets meer. Hij was bij zijn schrijfbureau gaan zitten, het hoofd in de handen
     gesteund, en Robert trad naar hem toe en lei de hand op zijn schouder.</p>
    <p>‘Wat gebeurd is, moest gebeuren, troost je daarmede. Het was onafwendbaar. Je weet, ik ben
     determinist. Toen het fatum jelui te zamen bracht, moest die vrouw een rol spelen in je leven.
     In hoeverre je positie bij haar den doorslag had gegeven, kon ik natuurlijk niet met
     wiskunstige zekerheid bepalen. Maar ik zag haar zooals zij was.... een mooi ijdel behaagziek
     schepseltje, tuk op succès en bewondering en wereldsch aanzien, elk middel te baat nemend om al
     deze heerlijkheden te bereiken. Dus welbeschouwd niet veel slechter dan dozijnen en dozijnen
     anderen, maar zeker de ongeschiktste vrouw voor jou!’</p>
    <p>‘Je heb misschien gelijk....’ zeide Barthold een weinig kalmer geworden. ‘Neen, ik zou niet
     naar je geluisterd hebben, want ik had haar lief - ook om haarzelve! Ik wist wel dat.... zij
     niet hoog stond. Maar ik wilde haar ook geestelijk veel geven en iets moois van haar
     maken.’</p>
    <p>‘Juist,’ zeide Robert koeltjes. ‘Je zelfzucht werkte in een andere richting dan bij de
     meesten. In je hoedanigheid van moralist wilde je, voor je eigen genoegen, een vrouwelijke
     editie van jezelf in het aanzijn roepen. Want jouw “mooi” is haar “mooi” niet! Voor haar is de
     eenige levensschoonheid uitgaan en schitteren en coquetteeren en genieten en zich baden in
     weelde, zoo mogelijk ecraseerend alle andere vrouwen door haar luxe en toiletten! Zie je, beste
     jongen, als je alleen aan <hi rend="it">haar</hi> hadt gedacht, zou je in de vulgariteit van
     dat klein-vrouwelijk gedoe berust en haar dat geluk verschaft hebben, ten koste van je eigen
     idealen, die zij natuurlijk idioot vindt!’</p>
    <p>‘Juist. Dàt had zij gewild....’ zeide Barthold op gesmoorden toon, ‘mij tot een werktuig
     verlagen!’</p>
    <p>‘En ik heb gedacht, dat je in den eersten roes van je passie dat werktuig zoudt worden!’ viel
     Robert in. ‘Wel niet voor altijd, o, neen, maar toch een poosje.... totdat bij de eerste crisis
     je zoudt reageeren!’</p>
    <p>‘Misschien - of liever zeker ware dit geschied, als zij mij maar had liefgehad, of ten minste
     was blijven veinzen me lief te hebben. Houd me niet voor sterker dan ik ben. Maar in plaats van
     liefde had zij zoo'n onoverwinnelijken afkeer van me, dat zij, eenmaal getrouwd, haar rol niet
     heeft kunnen volhouden. Dàt heeft me de oogen geopend en me krachtig gemaakt.’</p>
    <p>‘Goddank! daardoor kon de operatie te eerder plaats hebben. Hoe later, hoe ontzettender het
     voor je zou geweest zijn. Maar nu nog iets.... hoe neemt je vader het op? Je brief zeide me
     daaromtrent niets.’</p>
    <p>‘Hij trekt onvoorwaardelijk haar partij en werpt mij geheel uit.... omdat ik pertinent weiger
     me met haar te verzoenen.’</p>
    <p>Barthold's stem beefde thans hoorbaar. Weer werd zijn smart hem te machtig.</p>
    <p>‘En je moeder?’</p>
    <p>‘Zij heeft nooit een anderen wil gehad dan den zijne.’</p>
    <p>‘Die eerste storm zal bedaren. Vroeg of laat, als hij die vrouw gaat doorzien - et cela ne
     peut manquer - keert hij tot je terug. Je begrijpt wel dat <hi rend="it">hij</hi> er niet
     minder onder lijdt!.... En nu nog een zuiver practische vraag: wat zijn je plannen?’</p>
    <p>‘Ik ga natuurlijk doorstudeeren, en verder leven en strijden voor mijn overtuiging.’</p>
    <p>‘Maar je finantiën?....’</p>
    <p>‘Meer dan genoeg in den eersten tijd....’ klonk het achtelooze antwoord, terwijl hij
     onverschillig de schouders ophaalde. ‘Daar denk ik zelfs niet over!’</p>
    <p>Robert lachte. ‘Natuurlijk, dat aardsche slijk is in onze liefelijke, belangelooze
     samenleving een volmaakt overtollige luxe! Intusschen, denk er aan.... als je plotseling op
     minder aangename wijze er aan herinnerd mocht worden, dat je nog niet in een communistische
     maatschappij leeft, dan ben ik er nog. Je begrijpt, al wat ik heb is van jou.... en ik heb
     zóóveel meer dan ik gebruiken kan!’</p>
    <p>‘Blijf toch, wat ik je bidden mag, meer in harmonie met je levensbeschouwing.... en ga niet
     mee balanceeren aan mijn trapezium!’ zeide Barthold, op wiens vervallen gelaatstrekken voor het
     eerst een flauwe glimlach zich vertoonde. ‘Ik kan niet oordeelen hoe je tegenover anderen bent,
     maar tegenover mij stel je je aan - als ik het ronduit zeggen mag - als de vleeschgeworden
     inconsequentie!’</p>
    <p>‘Omdat mijn egoïsme zich misschien ook eenigszins anders uit dan bij de meesten. Alles wat ik
     doe of zeg, is in de eerste plaats mijzelf aangenaam, geloof me, anders deed ik het niet. De
     verscheidenheid in al dat menschelijk zichzelfzoeken, is het eenige wat nog een beetje
     amusement geeft in de wereld en de heele dwaze vertooning het aankijken waard maakt.’</p>
    <p>‘En dan moet je je met je eigen rol nog 't meest vermaken, dunk me?’</p>
    <p>‘Natuurlijk, dáár zorg ik wel voor. Evenals Diogenes met zijn lantaren naar <hi rend="it">een
      mensch</hi> zocht, zoek ik sedert mijn 25ste jaar, met mijn lantaren waarvan ik het pitje
     “plezier” heb gedoopt, naar elk levenswegje waar ik onaangenaamheden en decepties kan
     ontloopen. En tot dusverre heb ik me daar best bij bevonden.’</p>
    <p>Barthold had de laatste oogenblikken in gedachten verzonken voor zich uit gestaard.</p>
    <p>‘Wil je wel gelooven,’ zeide hij na eenige stilte, ‘dat zelfs op dit oogenblik.... nu ik
     alles heb verloren wat mij dierbaar was.... mijn ouders, mijn liefde, mijn tehuis, en ik arm en
     eenzaam ben onder allen - dat ik nu nog het leven, zooals ik het zie, rijk vind en mooi. Want
     het leven - het volle alzijdige leven kan ik niet beschuldigen, omdat ik, individu, een
     dwaasheid heb gedaan, omdat ik in bespottelijke zelf-overschatting meende een kleine lage
     menschenziel groot te kunnen maken. Deze persoonlijke ervaring laat mijn levensbeschouwing
     ongerept.’</p>
    <p>Robert hield de spottende uitroep terug, die hem naar de lippen steeg. ‘Je ziet in, zelfs
     niet ééne ziel te kunnen verheffen, en je wil millioenen en millioenen menschenzielen groot en
     edel maken!’ dacht hij. Maar hij wilde thans niets zeggen wat den levensmoed van den zoo zwaar
     beproefde kon verzwakken, en hij zweeg dus. De uitdrukking van zijn gelaat sprak echter
     onbewust boekdeelen.</p>
    <p>‘Ik zie aan je wat je denkt....’ hernam Barthold. ‘Nog altijd meen je dat ons ideaal is alle
     menschen beter te maken, niet waar? Nog altijd zie je in de arbeidersbeweging een soort van
     moraal of neo-humanisme in plaats van een strijd een strijd tusschen arbeid en kapitaal, een
     strijd tusschen klassen en een verplaatsen van het zwaartepunt der gewoonmenschelijke
     drijfveeren!’</p>
    <p>‘Och, het doet er eigenlijk zoo weinig toe wat jij of ik of een ander meent!’ zeide Robert
     met een zucht, en toen zwegen beiden geruimen tijd stil.</p>
    <p>‘Als je egoïsme je gedoogt iets voor een ander over te hebben,’ hernam Barthold na een pauze,
     ‘dan kan je nu iets voor me doen.’</p>
    <p>‘En dat is?’</p>
    <p>‘Eenige dagen bij mij blijven. Mijn eenzaamheid drukt me.... en je bijzijn zal me goed
     doen.’</p>
    <p>‘Best, afgesproken. Maar ga je nu niet verbeelden dat ik me opoffer of iets van dien aard,
     want als het een offer was, zou ik het zeker niet doen.’</p>
    <p>‘Wees gerust, ik beloof je plechtig je nooit van zóó iets te zullen verdenken!’</p>
   </div>
   <div type="chapter">
    <head><hi rend="it">[LIV]</hi></head>
    <p>Anna Denners zat tegenover den man dien zij zooals haar moeder vroeger eens tegen Barthold
     had gezegd, bijna van kind af bewonderd had.</p>
    <p>Zij zat tegenover den zoo gevreesden en gehaten agitator, Baltian Rufen, in zijn eenvoudige
     woonkamer in een der drukke volksbuueten van Amsterdam; en er was een ontroering in haar, die
     de eerste oogenblikken het haar moeiellijk maakte het doel harer komst duidelijk te
     formuleeren.</p>
    <p>Verscheidene maanden waren verloopen sedert zij met Martalis over de Engelsche Arbeidskerk
     had Gecorrespondeerd, en hij haar zijn lang verborgen liefde had geopenbaard Geheel vervuld van
     haar lievelingsdenkbeeld: de religieuse zijde van het socialisme een meer aanschouwelijken vorm
     te geven, er zich te meer aan vastklampend, naarmate haar geest afleiding zocht voor haar
     verdriet over de plotselinge scheiding van den vriend harer jeugd, kwam tij in overleg met haar
     vader tot het besluit, dat de eerste stap die gedaan moest worden, bestond in het polsen van
     den veteraan der beweging. Daar Martalis bij hun laatste ontmoeting beloofd had neutraal te
     zullen blijven, en Thornton en hij dezelfde richting volgden, was Rustin de aangewezen persoon
     tot wien zich te wenden. Indien hij, die het invloedrijkst orgaan der beweging redigeerde, van
     het denkbeeld afkeerig was, zou het, althans in den eersten tijd, nutteloos wezen er op in te
     gaan, daar het eenmaal opgewekte wantrouwen der arbeiders in een ‘Kerk’ dan niet meer was af te
     wenden.</p>
    <p>Op raad van haar vader had zij hem dus een briefje geschreven, waarin zij verzocht hem over
     een zaak betreffende arbeidersbelangen te mogen spreken, en dadelijk had hij haar opgegeven dag
     en uur waarop hij haar zou kunnen ontvangen. En op den bestemden datum had zij een middagtrein
     genomen en ontmoette thans denzelfden scherpen staalgrijzen blik, die eenmaal Meryan had
     gefixeerd na zijn uitval in de vergadering te Schoterveem.</p>
    <p>Hij wist dat zij de dochter was van den man wiens ‘lauwheid’ en ‘bourgeois-vrees’, zooals hij
     het noemde, steeds weder kwetsten zijn eigen hartstochtelijk revolutionnair temperament, en
     dien hij dientengevolge herhaaldelijk in zijn blad had aangevallen. Denners' eigenaardige
     wijsgeerige opvattingen konden geen genade vinden in de oogen van hem, die het eerst in den
     lande de bedding had gegraven, waarin thans de hoog opgolvende stroom van sociale gerechtigheid
     werd voortgestuwd. Bovendien wist hij, dat zijn doodvijand Martalis met de familie Denners
     intiem was bevriend, en hoewel hij zich tegenover een vrouw bevond, lichtte er iets van den
     altijd wakkeren antagonisten-haat uit zijn oogen.</p>
    <p>En zij nam inmiddels met belangstelling zijn uiterlijk wezen in zich op: den grijzen
     apostelen-kop met het zware golvende haar, achteloos weggestreken, de fijn besneden trekken met
     hun lijdende uitdrukking, scherp en anguleus bijna bij het hooren van iets onaangenaams, doch
     zich geheel ontspannend bij den zeldzamen glimlach, die nu en dan als een vluchtig zonlicht
     over zijn voorhoofd streek.</p>
    <p>Maar wat haar meer dan alles trof, was de hooghartige argwaan die sprak uit dat ernstig
     gelaat, uit die oogen. Hij kwam haar voor als iemand, die zich steeds op elke laagheid, elke
     zielloosheid van den tegenover hem zittende houdt voorbereid, die geleerd heeft altijd op zijn
     qui-vive te zijn tegenover de menschelijke armzaligheid, die altijd leelijkheid, zelden of
     nooit mooiheid heeft aanschouwd en gepeild heeft geheime ziele-afgronden, welke voor den
     alledaagschen mensch tot aan het graf verborgen blijven. ‘Gij zult ook wel weer ten slotte
     nietig en arm blijken.!’ Dat scheen zijn blik te zeggen.... en die indruk boorde zich scherp in
     haar gedurende hun gesprek. En toch, ondanks het pijnigende van die impressie, ging het
     vrouwelijk sensitieve in haar in onzichtbare golvingen van sympathie tot hem, gevoelde zij bij
     intuïtie, dat zij, de jonge onervaren vrouw, die nog slechts op den drempel van het leven
     stond, in den grijzen veteraan die in één menschenleeftijd drie levens had doorleefd, eene
     natuur vond eenigszins verwant aan de hare - een natuur welke zij reeds in de eerste
     oogenblikken beter begreep dan zij ooit die van Martalis begrepen had. En deze sensatie schonk
     haar weldra den moed duidelijk en beknopt hare illusies aangaande de Arbeidskerk uiteen te
     zetten - een uiteenzetting waarnaar hij aandachtig luisterde, altijd met dat uitvorschende in
     zijn blik, als iemand die de gewoonte heeft aangenomen, vóór alles het niet-uitgesprokene te
     doorgronden.</p>
    <p>Zij schetste, hoe de Engelsche Arbeidskerk als beginsel aannam, dat de arbeidersbeweging niet
     uitsluitend vertegenwoordigde den strijd tusschen de klassen en tusschen arbeid en kapitaal;
     dat, naast stoffelijke, ook geestelijke invloeden op den mensch inwerkten, om hem tot een
     hooger maatschappelijk standpunt te leiden, en dat derhalve het meer op den voorgrond brengen
     van de ethische bestanddeelen der beweging zou kunnen aantrekken en beïnvloeden velen van hen,
     die nog niet genoeg ontwikkeld waren om hare wetenschappelijke en historische waarheden in zich
     op te nemen.</p>
    <p>‘Ik heb vroeger wel het een en ander over de Labour-Church gelezen, maar er geen bepaalde
     studie van gemaakt,’ zeide hij, toen zij had uitgesproken. Daarop deed hij haar eenige vragen
     die zij in staat was uitvoerig te beantwoorden en dacht geruimen tijd na.</p>
    <p>‘Maar de Engelsche Arbeiderskerk heeft toch waarschijnlijk een mystisch karakter?’</p>
    <p>‘Dat is te zeggen.... onder hare woordvoerders zijn mystici en niet-mystici, en zij eischt
     geenerlei vooropgesteld geloof van hare leden. Hare godsdienst is geheel vrij, en in geen enkel
     opzicht sectarisch. John Trevor, de stichter, spreekt overal in zijn geschriften van het
     goddelijke <hi rend="it">in</hi> den mensch, zich ontvouwend van binnen uit. Vrijdenkers,
     atheïsten, orthodoxen, alle geloofsgezindheden kan zij onder haar vaan vereenigen.... mits de
     economische grondslag: grond en arbeidsmiddelen gemeenschappelijk eigendom en afschaffing van
     loonslavernij worde aangenomen. Dàt zou men haar eenig dogma kunnen noemen, omdat zij zedelijke
     verheffing en het aankweeken van naastenliefde onmogelijk acht, zoolang het kapitalistisch
     stelsel en de bestaande concurrentie naastenhaat en zelfzucht tot een dringenden
     maatschappelijken eisch maken. In hun persoonlijk geloof evenwel aan een God of Bestuurder laat
     zij hare adepten vrij.’</p>
    <p>‘Ik kan er wel voor voelen,’ zeide hij thans, ‘maar zooals John Trevor het zeer goed
     uitdrukt: de impulsie moet komen van de arbeiders-socialisten zelven, of beter gezegd de drang
     naar die ethische schoonheid moet reeds in hen zijn, anders kan het denkbeeld geen
     levensvatbaarheid hebben.’</p>
    <p>‘Maar dan moeten zij zich dien wellicht sluimerenden drang toch eerst bewust worden!’ merkte
     Anna aan. ‘Bij mij bijvoorbeeld bestond hij reeds lang, zóó zelfs, dat het bestaan van de
     Labour-Church als een revelatie voor mij was!’</p>
    <p>‘Natuurlijk, dit neem ik aan. Het beste zal dan ook mijns inziens wezen, dat u, of iemand
     anders, die er zich van op de hoogte heeft gesteld, in een onzer cursus-vergaderingen dat
     onderwerp komt behandelen. Onze arbeiders kunnen dan een indruk van het gehoorde krijgen, en
     het debat zal ons inlichten in hoeverre hun sympathie is opgewekt.’</p>
    <p>Anna was eenigszins verrast; aan zoo iets had zij niet gedacht, maar zij begreep aanstonds
     het practische van dit voorstel.</p>
    <p>‘En u zult dan zeker wel, ter voorbereiding, in uw blad iets goeds er van zeggen?’ klonk haar
     vraag.</p>
    <p>‘Hen vooraf bewerken.... wilt gij zeggen? Neen, een zuivere spontane impressie acht ik beter.
     Men past op allen, die de onkundige lijdende massa uit hare dierlijke gevoelloosheid trachten
     op te heffen, zoo gaarne den term “volksmenners” toe, omdat natuurlijk de thans bevoorrechten
     vóór alles slavenhouders willen blijven, even als de vroegere Amerikaansche planters. Maar wij
     mennen juist zoo weinig mogelijk; wij trachten slechts den verdrukten te geven de kracht om
     naar het licht te stijgen. En onze socialistische arbeiders zijn voor het meerendeel reeds
     ontwikkeld genoeg, om zich van hun indrukken duidelijk rekenschap te geven.’</p>
    <p>‘Zoudt u goedvinden....’ zeide zij plotseling, ‘als de heer Meryan met dat onderwerp in uwe
     partij optrad?’</p>
    <p>‘Zeer goed!’ zeide hij kalm, ofschoon zijn oogen duidelijk te kennen gaven, dat hij zich dien
     naam, en wat er aan dien naam verbonden was, zeer goed herinnerde.</p>
    <p>‘Ik hoop ten minste dat hij mijn voorstel zal goedvinden....’ liet zij er aarzelend op
     volgen, uit schrik over haar eigen voorbarigheid een kleur krijgend. Was het wel goed geweest
     dadelijk zijn naam te noemen?</p>
    <p>Rustin antwoordde niet, maar zag haar aan alsof zijn blik een ontleedmes was.</p>
    <p>‘Meryan is iemand,’ hernam zij met nog dieper blos, zich plotseling ten doel stellend -
     waarom wist zij niet - den man tegenover haar een hoogen dunk van hem te doen opvatten....
     ‘Meryan is iemand die, men mag wel zeggen geboren is met het visioen van een edeler wereld en
     een hoogeren vorm van samenleving voor oogen. Hij heeft ons verteld van zijn onvoldaanheid met
     het bestaande, letterlijk van kind af; van zijn hulpeloos zoeken en smachten in de jaren toen
     hij van de socialistische beweging niets kende en zijn vader hem van alle vooruitstrevende
     invloeden verre hield. Maar om later, bij uitbreiding van kiesrecht, een politieke rol als
     afgevaardigde te vervullen.... daartoe, zegt papa, zou hij totaal ongeschikt wezen.’</p>
    <p>‘Zoo zijn er meer....’ sprak Rustin met een kort bijtend lachje. ‘Hij zal, naar ik
     veronderstel, eerlijk man willen blijven.’</p>
    <p>Zij ontstelde, vergetend dat zij daar een al te gevaarlijk terrein betrad. ‘Daarom,’
     vervolgde zij haastig, ‘toen hij eenigen tijd geleden van de Arbeidskerk hoorde en zich op de
     hoogte stelde, begreep hij dat dáár zijn eigenlijk werk lag. Hij is dadelijk naar Engeland
     gegaan, om op de plaats zelve zich alle gegevens te verschaffen. En hij zou daaraan mettertijd
     willen verbinden tal van andere dingen: de Labour-Church ook dienstig maken aan zijn doel om
     met de allerarmste en verwaarloosde klassen in aanraking te komen, vooral in die klassen te
     bereiken het kind....’</p>
    <p>‘Ja, het kind, het thans zedelijk en lichamelijk vermoorde proletariërskind.... dat klinkt
     mooi!’ zeide hij bitter. ‘Maar wat helpt het zoolang het toch moet blijven in die sfeer, waar
     het niets dan de laagst dierlijke zijde van het menschenleven te aanschouwen krijgt....
     letterlijk van de geboorte af!’</p>
    <p>‘Wij begrijpen wel dat geestelijke vooruitgang zonder stoffelijke verbetering van toestanden
     een onmogelijkheid is!’ viel zij in, ‘maar terwijl de economische worstelingen en de
     klassenstrijd de materieele hervormingen afdwingen, zou onze illusie wezen bij de slachtoffers
     op te wekken die hooge begeestering die bergen verzet, opdat niet steeds bij alles eigen
     onmiddellijk voordeel de spoorslag zij, en er geen lauwheid en onverschilligheid te duchten is
     zoodra eenig persoonlijk voordeel is behaald.’</p>
    <p>Rustin had, toen zij zoo opgewonden sprak, even geglimlacht, met een zekere goedigheid nu,
     als verkwikte hem de jeugdige gloedvolle convictie welke uit haar geheele wezen sprak. In zijn
     grijze oogen een tinteling, een snel innerlijk opleven, als zag hij zichzelf terug in de jaren
     lang geleden, toen hij in het heilig vuur zijner menschenliefde dergansche maatschappij den
     handschoen had toegeworpen. Daarna verscheen weer de moede lijdende trek op zijn gelaat, die er
     gewoonlijk op zetelde.</p>
    <p>‘De groote les die de idealistisch aangelegde mensch te leeren heeft,’ zeide hij langzaam en
     treurig, ‘is, over al het kleine ons omringende heen, te blijven zien naar het verre land
     zijner visie. Al het eigen geleefde en persoonlijke moet voor hem wegvallen, dan pas vermag hij
     zich rekenschap te geven van de resultaten van zijn arbeid.’</p>
    <p>‘Heeft u nooit voldoening gehad van uw werk, ook in het kleine.... nooit de beste zijden van
     de menschelijke natuur leeren kennen?’ vroeg zij in een zekere spanning.</p>
    <p>‘Zeker; maar wat ik het meest heb ondervonden is, dat de waarachtige, oprechte aandrift, die
     velen onzer arbeiders bezielde, verzwakte zoodra de demon van het bezit hen in zijn macht
     kreeg. Wanneer de een of ander, dank zij onze bemoeiingen, in welvaart vooruitging, werd hij
     berustend, het vuur zijner naastenliefde verzwakte, en in plaats van revolutionnair te blijven,
     aanvaardde hij met gelatenheid het bestaande.’</p>
    <p>‘Omdat, zoodra hij zelf voorrechten ging genieten, de geest van egoïsme, die onzen vorm van
     maatschappij in stand houdt, ook op hem zijn gewonen demoraliseerenden invloed oefende....
     gelooft u dat niet?’ viel Anna levendig in. ‘En is dàt niet juist een argument vóór de stelling
     der Arbeidskerk, dat het religieus element - met of zonder mystiek, dat moet een ieder voor
     zichzelf weten - niet langer in de Arbeidersbeweging mag ontbreken? Zooals Trevor zoo mooi
     zegt: het mag niet wezen: ‘al het uwe is het mijne!’ maar integendeel: ‘al het mijne is het
     uwe!’</p>
    <p>‘Dit is inderdaad juist uitgedrukt. Maar ik ben materialist in zooverre, dat een voortdurend
     in contact komen met de edelste uitingen van den menschelijken geest in verband met
     erfelijkheid enz. tot fijner perception in staat stelt, en omgekeerd. En vraag nu eens fijner
     perceptiën aan iemand, die door armoede en werkdagen van veertien à achttien uren en de daaruit
     voortvloeiende drankzucht, een leven leidt, dat veel erger is dan het bestaan van een afgebeuld
     trekdier.’</p>
    <p>‘Maar wij zien toch 's Zondags de Christenkerken nog altijd vol stroomen; en juist de
     onontwikkelden zijn dan het sterkst vertegenwoordigd. Zou dit niet wezen doordien de mensch -
     zelfs de meest alledaagsche mensch - toch behoefte heeft aan levensschoonheid, al is het ook
     maar alleen in theorie?’</p>
    <p>Hij schudde het hoofd.</p>
    <p>‘De Christenkerk en inzonderheid de Katholieke kerk belooft en bidt en vraagt en dreigt
     zelfs.... en weet dus hare volgelingen steeds in spanning te houden.... vandaar haar kracht!
     Maar.... ik wil u niet ontmoedigen. Laten wij hopen dat onze nuchtere prozaïsche volksgeest
     langzamerhand zal blijken vatbaar te zijn voor de ethische en humanitaire schoonheid van deze
     nieuwe kerk. Ik zal het optreden van den heer Meryan voorbereiden in zooverre, dat hij op een
     aandachtig gehoor zal kunnen rekenen. Van hemzelf zal het afhangen of hij voor zijn ideaal
     geestdrift weet te verwekken.’</p>
    <p>Zij verbeeldde zich in zijn toon iets te hooren alsof hij hiermede het onderhoud als
     geëindigd beschouwde. Begrijpend hoe kostbaar zijn tijd was, stond zij dadelijk op.</p>
    <p>‘Ik zal hem vragen of ik goed heb gedaan in zijn naam te spreken, en u dit dan melden.
     Inmiddels zal ik er op mijn manier ook voor werken, door in mijn clubs van fabrieksmeisjes en
     atelier-arbeidsters er veel over te spreken en van te vertellen. Ik ben verleden zomer naar
     Londen geweest om mij op de hoogte te stellen van de vrouwenvakbonden aldaar. Maar onder mijn
     eigen vrouwen en meisjes ben ik nog altijd afgestuit op aller totaal gemis aan solidariteit.
     Iets ten offer te brengen voor aller welzijn, gaat hun begrip te boven. Elkaar verdringen en
     onderkruipen doen zij veel liever. De concurrentie-geest waaronder zij zijn grootgeworden, zit
     hun nog steeds in het bloed. Daarom moet een hooger geestelijk willen in hen ontwaken.’</p>
    <p>‘Houdt u aan het woord: dat het Geloof bergen verzet! Ik voor mij ben altijd bereid oprecht
     geloovigen ter zijde te staan. Gij kunt dus op mij rekenen.’</p>
    <p>‘Ik ben gelukkig dit aan Meryan te kunnen overbrengen!’ zeide zij, hem dankbaar de hand
     reikend. ‘Hij heeft dit resultaat zeker niet verwacht.’</p>
    <p>‘Waarom niet?’ En zijn blik, daareven met sympathie op haar rustend, werd weder scherp en
     ontledend als in de allereerste oogenblikken van haar komst.</p>
    <p>Zij zag naar den grond, bedremmeld door dien toon, zich afvragend of zij den moed zou hebben
     hare geheele gedachte te uiten. Haar hart bonsde. Zij vreesde te kwetsen den man dien zij
     bewonderde, maar.... wellicht kon er iets goeds voortvloeien uit haar oprechtheid. Zij haalde
     diep adem.</p>
    <p>‘Hij keurde het af dat ik tot u ging, omdat hij meende te hebben begrepen, dat u alleen heil
     verwacht van het werken op de booze hartstochten van den mensch.... en daarom de Arbeidskerk
     zoudt willen tegenwerken.’</p>
    <p>Er volgde een stilte van eenige oogenblikken.</p>
    <p>Baltian Rustin was te veel gewoon den menschen wien hij tegenover stond in de ziel te lezen
     dan dat dit naïeve argelooze jonge meisje hem kon verbergen het motief dat haar aldus deed
     spreken. Zij wilde blijkbaar hem ‘bekeeren’, hem voortaan een andere tactiek doen volgen! De
     veteraan der rèvolutionnaire beweging glimlachte, zooals de strijder op een barricade zou
     hebben geglimlacht tegenover een klein kind, dat hem zijn geweer had willen ontrukken. Toch
     begreep hij de hooggaande impulsie die haar bewoog aldus tegen hem te durven spreken, was het
     hem duidelijk, dat die vrouw gekneed was van een andere stof dan de meesten.</p>
    <p>Zij van haar kant, na haar daad van moed, had het gevoel, alsof zij maar weinig zou behoeven
     om in tranen uit te barsten.</p>
    <p>‘Uw woorden,’ zeide hij ditmaal zeer zacht en vriendelijk, ‘bewijzen mij meer dan alles, dat
     uw vriend niet voor het agitatorschap in den wieg is gelegd. Daarom kan hij mijn streven zelfs
     niet begrijpen.... gelukkig voor hem misschien!....’</p>
    <p>Hij reikte haar de hand, ging vervolgens haar voor naar de straatdeur, opende die, en een
     oogenblik later spoedde Anna zich door de drukke straten naar het niet ver van zijn woning
     gelegen Centraal-station.</p>
    <p>Ondanks het welslagen van haar poging was zij ontevreden op zichzelve, zich verwijtend
     verkeerde dingen te hebben gezegd en geheel noodeloos zijn antagonisme tegen Meryan te hebben
     aangewakkerd.</p>
    <p>Zijn glimlach was haar niet ontgaan. Zij had dien begrepen.</p>
   </div>
   <div type="chapter">
    <head><hi rend="it">[LV]</hi></head>
    <p>‘Neen, Anna, ik geloof dat we beter doen er niet meer over te spreken. Optreden in <hi
      rend="it">die</hi> partij, in een sfeer waar dag aan dag de gemoederen worden vergiftigd, waar
     haat en wantrouwen en verdachtmaking een onontwikkelde schare als geestesvoedsel worden
     verstrekt, daar kan ik niet over de hooge religie van de Arbeidskerk spreken.’</p>
    <p>‘Hoe is het mogelijk, Meryan, dat zóó in te zien! Ik begrijp je niet.’</p>
    <p>‘Het zou totaal nutteloos wezen. Men kan geen druiven lezen van distelen. Men kan geen
     toegang meer vragen tot 's menschen hooger ik, als dat hoogere sedert lang stelselmatig wordt
     onderdrukt.’</p>
    <p>‘Nu overdrijf je. Naar zijn overtuiging handelt hij zooals hij moet handelen. Het is de taak
     van den agitator, dat heb je zelf erkend, den slaaf te prikkelen tot opstand. En bovendien....
     moet je dan niet trachten een tegenwicht te vormen, door juist op dàt terrein edeler zaden uit
     te strooien?’</p>
    <p>‘Neen, zaaien waar toch geen oogst kan worden verwacht, vind ik onvruchtbaar werk.’</p>
    <p>Het was voor de eerste maal dat Barthold en Anna, sedert hun gemeenschappelijken socialen
     arbeid, aldus lijnrecht tegenover elkander stonden; en de strijd dien zij voerden maakte beiden
     warm. Anna was hevig teleurgesteld over dien tegenstand bij hem, die tot dusverre zoo geheel
     één met haar was geweest ten aanzien van de wijze, waarop voor hun denkbeeld gewerkt en
     gepropageerd moest worden. Zij had in hem gevonden een medewerker, die niet alleen met intense
     belangstelling van de bestaande literatuur over de Engelsche Arbeidskerk had kennis genomen.
     Maar hij was zelf naar Engeland gegaan, had hare stichters en woordvoerders aan het werk
     gezien, en kwam terug gewapend met de noodige practische en administratieve bescheiden, welke
     voor een organisatie van het plan noodzakelijk zouden wezen.</p>
    <p>Op die reis naar Londen en Manchester had Barthold met zijn tijd gewoekerd. Een ongehoorde
     werkkracht bezielde hem. Martalis en Thornton en Denners hadden hem introductie-brieven
     medegegeven voor de invloedrijkste partijhoofden der arbeidersbeweging. Hij had ze persoonlijk
     leeren kennen, al die groote figuren, die sedert zoo lang zijn verbeelding bezighielden, was
     zelfs met William Morris in contact gekomen en, op verzoek van Nunquam, den schrijver van
     ‘Merrie England’, was hij geworden vast correspondent van zijn blad, zoodat hij voortaan met
     hem geregeld in relatie zou blijven.</p>
    <p>Van die reis was hij teruggekeerd als een herboren mensch. Die eerste ontdekkingstocht in een
     der rijkste sferen van de grootsche wereldworsteling, waarheen hem trokken de machtigste
     behoeften van zijn innerlijk zelf, en waar dus eindelijk zijn gansche natuur zich vermocht te
     ontplooien, het had hem als het ware een nieuw leven doen indrinken. En indien hij nog ooit had
     kunnen twijfelen aan zijne roeping, zoo ware hij daar in die wereld aan zichzelven geopenbaard
     geworden.</p>
    <p>‘Hij is genezen!’ had Denners, bij Barthold's terugkeer, tegen zijn vrouw gezegd; en Anna, op
     wie kort na zijn ongeluk de aanblik van dat lijdend gelaat en die doffe moede oogen meer
     invloed had geoefend dan al de wijsgeerige argumenten harer ouders, zoodat zij met een zekere
     schaamte over haar hardheid den treurende weer in haar vriendschap had opgenomen, kreeg hem na
     die Londensche reis onder een geheel ander aspect te zien. Zij werd nu als het ware
     gesubjugeerd door de geheel nieuwe geestkracht die van hem uitging, door zijn ongeëvenaard
     arbeidsvermogen, door den steun haar verstrekt bij haar eigen bemoeiingen, en die scheen te
     verdubbelen haar eigen kracht, zoo volmaakt was hun eenstemmigheid van opvatting in de meeste
     dingen. Doch thans had de eerste botsing plaats, en mevrouw Denners, toevallig getuige van de
     discussie, luisterde met alle aandacht, zich er niet in willende mengen, maar zeer benieuwd hoe
     die zou eindigen.</p>
    <p>‘Het valt me vreeselijk van je tegen!’ hernam Anna na een pauze. ‘Want je blijkt veel
     onverdraagzamer te zijn dan Rustin, die, toen ik je naam noemde, dadelijk bereid was je als
     spreker te doen uitnoodigen. Jelui bent tegenstanders... dat is nu eenmaal zoo; maar hij
     schijnt, waar het de goede zaak gold, groot genoeg om alle antagonisme over het hoofd te
     zien.’</p>
    <p>‘Ik weet reeds lang dat Baltian Rustiu onfeilbaar is!’ zeide Barthold eenigszins geprikkeld.
     ‘En nu je hem zelf hebt gesproken, schijnt hij je eenvoudig te hebben gehypnotiseerd. Je weet
     dat ik er zeer tegen was dat je naar hem toe zoudt gaan, en niet ten onrechte, nu je reeds
     onder zijn invloed staat.’</p>
    <p>‘Wat is dat onrechtvaardig!’ riep Anna met gloeiende wangen. ‘Ik vind het diep treurig, dat
     de noodlottige wapenen die hij in den strijd bezigt naar zijn meening noodig zijn, en hij niet
     begrijpt dat hij op die wijze wel argwanende, verbitterde, alles en iedereen hatende wezens,
     maar geen socialistisch voelende menschen vormt. Maar dat hij een beslist tegenstander, een
     partijgenoot van zijn doodvijand, toestaat in zijn partij ook andere nobeler wapenen aan te
     wenden, dat getuigt naar mijn inzien van een mooie en ruime opvatting.’</p>
    <p>‘Zooals ik zeg.... je bent door hem betooverd. Hij heeft natuurlijk met zijn voorstel een of
     ander agitatorisch doel. Dat zal later wel blijken.’</p>
    <p>‘Natuurlijk heeft hij er een doel mede.... ook wij hebben dat. Maar ik zal hem dadelijk
     schrijven....,’ ging Anna voort, steeds warmer wordend, ‘ik zal hem schrijven dat ik verkeerd
     heb gedaan je naam te noemen en dat je de uitnoodiging weigert.’</p>
    <p>‘Als je het mij toestaat, Anna, zal ik hem zelf schrijven, en hem mijn redenen onomwonden
     meêdeelen.’</p>
    <p>‘Zooals je wil; maar zoo iets geeft alweer verbittering, en daardoor zal je aan <hi rend="it"
      >de zaak</hi> een onnoemelijke schade toebrengen!’</p>
    <p>‘Acht je hem niet veel te “groot” om een zaak te gaan benadeelen uit wrok jegens iemand, of
     uit welke persoonlijke drijfveeren ook? Zoo iets is goed voor mij... maar voor <hi rend="it"
      >hem</hi>!!’</p>
    <p>Anna die zich wel eenige schuld bewust was, en zeer goed wist hem van onverdraagzaamheid en
     antagonisme te hebben beschuldigd, haalde de schouders op, boos op zichzelf en juist daardoor
     geneigd door te draven.</p>
    <p>‘Inderdaad, hij zal misschien groot genoeg zijn ook dit te vergeven en te vergeten.’</p>
    <p>Met deze woorden stond zij op en ging de kamer uit.</p>
    <p>Barthold, zoodra zij weg was, had spijt over zijn laatste woorden. Het was voor het
     allereerst dat iets van dien aard tusschen hem en Anna voorviel. Met een schaduw van de oude
     treurigheid in zijn donkere oogen keek hij naar de deur waarachter zij verdwenen was. Daarna
     werktuigelijk rondziende, zich afvragend of hij zou heengaan dan wel trachten vrede te sluiten,
     werd hij op eens mevrouw Denners gewaar, die in een hoekje van een der breede ouderwetsche
     vensterbanken zat te werken. In de hitte der discussie hadden beiden haar tegenwoordigheid
     vergeten.</p>
    <p>‘Is u daar nog, Mevrouw? Ik vrees dat Anna heel boos op mij is!’ zeide hij met een zucht. ‘Ik
     heb het er dan ook naar gemaakt.’</p>
    <p>‘Jelui bent beiden even sensitief....’ zeide zij glimlachend ‘echte
     kruidjes-roer-me-niet!’</p>
    <p>‘Maar ik heb toch de meeste schuld?’</p>
    <p>‘Daar bemoei ik me niet mee. Je kent het spreekwoord: “Waar twee kibbelen....”’</p>
    <p>‘Moet een man toegeven?’ viel hij in.</p>
    <p>‘Waarom? Omdat hij volgens jou de sterkste is?....’ klonk het ondeugend. ‘Is dat
     onvoorwaardelijk uitgemaakt?’</p>
    <p>‘Neen, omdat een vrouw sensitief <hi rend="it">mag</hi> wezen.... maar een man niet!’</p>
    <p>‘Dan zal je nog veel op jezelf te overwinnen hebben, mijn beste Meryan, want je bent het in
     hooge mate! Maar waarom dit ouderwetsch dogma? Ik voor mij zie volstrekt niet in, waarom mannen
     en vrouwen, ieder voor zich, juist altijd speciaal-mannelijke en speciaal-vrouwelijke
     eigenschappen moeten hebben! Bovendien, of wij menschen in onze wijsheid dit al decreteeren,
     het helpt ons niets. Er zijn een aantal sensitieve, fijngevoelende mannen, en een aantal grof
     bewerktuigde en grof gevoelende vrouwen. En zoo zijn er ook moedige, oversaagde vrouwen en
     laffe, vreesachtige mannen. Wij voor ons mogen dit afkeuren, de natuur gaat soms heel
     eigenmachtig te werk en.... ik ben bang, Meryan,’ besloot zij lachend ‘dat jij als een
     sensitivist zult leven en sterven. Een rhinoceros-huid krijg je nooit, geloof me!’</p>
    <p>Hij glimlachte mede, half droomerig, en keek op zijn horloge. ‘Ik moet nu weg....’ zeide hij.
     ‘Wil u voor mij aan Anna zeggen, dat ik haar niet wil désavoueeren en dus - nu zij eenmaal mij
     genoemd heeft - de uitnoodiging zal aannemen?’</p>
    <p>‘Neen, ik bemoei me met niets....’ zeide mevrouw Denners afwerend. ‘Ik zal haar alleen
     zeggen, dat je nog wel eens kalm over de zaak zult nadenken alvorens een definitieve beslissing
     te nemen. Er is immers ook niets geen haast bij.’</p>
    <p>Haar hartelijke handdruk bewees hem, dat zij inderdaad strict neutraal bleef. In gedachten
     verzonken liep hij, de huiskamer uitkomend, de lange gang door en zag bij de deur van een
     andere kamer Anna, die hem blijkbaar stond op te wachten.</p>
    <p>‘Gelukkig dat ik je nog zie!’ zeide hij dadelijk, tot zijn verlichting constateerend dat geen
     zweem van boosheid meer op het vriendelijk gezichtje en in de St. Cecilia-oogen was
     overgebleven. ‘Ik wilde je zeggen, dat het verkeerd van me was de in mijn naam gemaakte
     afspraak te niet te doen. Ik zal er gaan spreken.’</p>
    <p>‘En ik wilde je zeggen, dat je gelijk hadt boos te worden. Ik beschuldigde je van iets
     kleingeestigs, terwijl ik had moeten begrijpen dat slechts overtuiging in het spel was....
     vergeef het me.’</p>
    <p>‘Wat ben je toch goed en lief, Anna!’ zeide hij getroffen. ‘Ik was zoo bespottelijk
     prikkelbaar. Maar ik zal de uitnoodiging stellig aannemen.’</p>
    <p>Zij schudde het hoofd.</p>
    <p>‘Neen, dat doe je nu om mij tegenover Rustin niet af te vallen.... dat wil ik niet’</p>
    <p>‘Ik doe het daarom werkelijk niet. Ik doe het omdat ik nu zelf inzie dat het kleinzielig van
     me was!.... Ik moet juist dankbaar zijn, dat me in die sfeer gelegenheid wordt gegeven de
     gemoederen wellicht voor moreele schoonheid ontvankelijk te maken.’</p>
    <p>Zij zag hem aan, sprakeloos van blijdschap nu, maar spreken was ook niet noodig. In die klare
     zielediepten kon hij lezen als in een open boek. Hij reikte haar de hand om heen te gaan.</p>
    <p>‘Dus ik krijg absolutie.... en we zijn weer goede vrienden?’</p>
    <p>‘Ja, heerlijk! Ik zou ten minste geen raad weten als we dat niet waren. Tot morgen. - A
     propos, je weet wel, dat verslag van de laatste vergadering van onze Weezenverpleging, daar
     moet je me nog meê helpen. Ik was een oogenblik totaal de kluts kwijt, toen ze allemaal door
     elkander spraken! Jij hebt immers ook genotuleerd?’</p>
    <p>‘Ik herinner me ten minste nog vrij goed hoe het debat geloopen is. Zeg eens,’ - en hij hield
     haar bij de hand vast, - ‘ik weet nu wel waarom ik daareven zoo gauw uit mijn humeur
     raakte!’</p>
    <p>‘Zoo, waarom dan?’</p>
    <p>‘Omdat je zoo ontzettend ophebt met Rustin. Dat maakt me gewoonweg jaloersch. Een alledaagsch
     sterveling is zoodoende niets meer in je oogen. Als je denkt dat zoo iets prettig is!’</p>
    <p>Zij zag hem aan met lachende verbazing.</p>
    <p>‘Jij, en plagen!.... Neen maar, dat is een geheel nieuwe eigenschap die ik daar bij je
     ontdek?’</p>
    <p>‘Neen, het is volstrekt geen plagen, ik meen het heel ernstig!’</p>
    <p>Maar uit de oogen, die de hare ontmoetten, straalden op dat oogenblik zooveel jonge
     levenslust en opgewektheid, dat zij helder oplachte.</p>
    <p>‘Vandaag gelijk je heelemaal niet op je zelf.... kort aangebonden, jaloersch en plagerig! Het
     is wat moois! Maar nu moet het verder uit zijn met dergelijke surprises, hoor! anders neem ik
     de pas gegeven absolutie weer terug?’ Met dreigend opgeheven vinger liep zij weg, en terwijl
     hij de voordeur dichttrok, trad zij vroolijk bij haar moeder binnen.</p>
    <p>‘De vrede is gesloten, mamaatje. We zijn allebei wat kort aangebonden geweest, geloof ik. Hij
     zal er nu toch optreden. Maar ons gekibbel daargelaten, wat kan hij tegenwoordig opgewekt
     wezen, vind u niet?’</p>
    <p>‘Hoe bedoel je dat?’ vroeg haar moeder, die hem niets opgewekt had gevonden.</p>
    <p>‘Och, ik bedoel dat hij bepaald vroolijk kan zijn en plagerig zelfs.’</p>
    <p>‘Waar plaagde hij je dan meê?’</p>
    <p>‘Met Rustin.... onzin natuurlijk. Maar het bewijst...’</p>
    <p>‘Ja, hij schijnt dat noodlottige huwelijk bij oogenblikken werkelijk te kunnen vergeten. En
     ik heb alle hoop dat hij op den duur zijn verdriet geheel te boven komt.’</p>
    <p>Anna's gelaat betrok.</p>
    <p>‘Ja, dat huwelijk.... ik vergeet het ook soms. Maar u spreekt van verdriet.... zou hij die
     vrouw dan nog betreuren?’</p>
    <p>‘Die vrouw, zooals zij is gebleken te zijn, zeker niet! Maar wel zijn verloren illusies en
     alles wat hij in haar meende te zien.’</p>
    <p>‘En zij.... zou zij misschien berouw krijgen en ongelukkig zijn, omdat hij geen verzoening
     wil?’</p>
    <p>Mevrouw Denners haalde de schouders op.</p>
    <p>‘Wie kan dat ooit weten? Ik zou het niet gelooven, omdat hij zoo vast overtuigd is dat zij
     meer afkeer dan affectie voor hem heeft.... maar de mensch is een raadsel, het meest nog voor
     zichzelf.’</p>
    <p>Anna zweeg nu geruimen tijd, en vroeg toen eensklaps zonder eenige voorbereiding:</p>
    <p>‘Zou Meryan begrijpen, mama, waarom Martalis niet meer bij ons komt? Hij spreekt daar nooit
     over.’</p>
    <p>‘Ja, Anna, ik geloof het wel. Hij heeft het me lang geleden eens gevraagd, blijkbaar er tegen
     opziende er hem zelf over te spreken. Ik heb hem toen gezegd, dat wij allen onzen vriend even
     hoog schatten als ooit, maar dat er redenen bestonden, die hem noopten althans voorloopig
     persoonlijke relaties te vermijden. Hij scheen eerst ten hoogste verbaasd, zag echter wel dat
     ik niet meer kon en wilde zeggen, en zal het toen wel hebben begrepen.’</p>
    <p>‘Ik hoor dat.... Frank van hier weggaat, als hij ten minste met zijn eind-examen slaagt.’</p>
    <p>‘Dat verwondert me niet. In de gegeven omstandigheden is dat het best. WTie heeft het je
     gezegd?’</p>
    <p>‘Meryan, een paar dagen geleden. Hij gaat naar Manchester. Hij kan daar aan een fabriek een
     betrekking krijgen, die niet schitterend is, maar die hij alleen wil aannemen om zich in het
     hart der fabrieksbevolking te kunnen bewegen.’</p>
    <p>‘Juist iets voor hem! Het spijt me zoo dat wij hem geheel zullen verliezen, maar toch is het
     verstandig dat hij een kordaat besluit neemt! Arme jongen! Wat zal het hem veel kosten om zich
     hier van alles los te rukken!’</p>
    <p>‘Meryan zal hem zooveel mogelijk vervangen.... behalve wat zijn politieken arbeid betreft.
     Hij stelt zich nu reeds op de hoogte van alles.’</p>
    <p>‘Arme jongen!’ zeide mevrouw Denners nogmaals. Toen zag zij haar dochter aan, wier gezichtje
     plotseling zóó treurig en bedrukt stond dat een snelle gedachte haar door het hoofd vloog.</p>
    <p>‘Je weet immers geheel wat je wil, Anna-lief? Je zoudtje niet schamen, is 't wel, als het
     bleek dat je je vergist hadt in jezelve?.... Is er niets in je hart wat voor hem spreekt?’</p>
    <p>‘Neen,’ zeide Anna, diep het hoofd buigend over het boek dat zij had opgenomen en afgetrokken
     zat door te bladeren ‘Het doet me innig veel verdriet dat hij door mijn toedoen van hier gaat.
     Maar ik voel beter nog dan vroeger dat ik alleen vriendschap voor hem kan hebben. Ik hoop niets
     anders dan dat hij mij gauw vergeet en nog eens met een andere vrouw gelukkig zal worden.’</p>
   </div>
   <div type="chapter">
    <head><hi rend="it">[LVI]</hi></head>
    <p>De zomer liep ten einde. Barthold was met zijn examens schitterend geslaagd en ging zijn
     laatste studiejaar te gemoet. Martalis, met zijn eind-diploma als technoloog, had Delft
     verlaten, na schriftelijk van de familie Denners te hebben afscheid genomen, hiermede het
     bewijs gevend dat de wonde nog niet was geheeld en een algeheele scheiding en verandering van
     omgeving voor hem noodzakelijk waren.</p>
    <p>Anna, die dit alles diep gevoelde, had er weer op nieuw onder geleden, en verweet zich ten
     slotte de verlichting haar geschonken door de zekerheid, dat zij hem niet meer in de straten
     van Delft zou tegenkomen. Als zij hem in de verte zag, begonnen haar knieën te knikken, en,
     verlegen als een schuldige, beantwoordde zij den stijven afgemeten groet. Het was haar een ware
     foltering den man met wien zij jaren lang zusterlijk was omgegaan en dien zij zoo hoog stelde,
     aldus te moeten voorbijgaan. En nu pas kon zij ook weer komen op vergaderingen en bij
     arbeidersgezinnen, met welke zij beiden bevriend waren, doch die zij bijna een jaar lang
     stelselmatig had vermeden.</p>
    <p>Zoo ging de zomervacantie voorbij. Barthold, in plaats van zooals andere jaren op het mooie
     boschrijke Rustoord de volle zomerweelde te smaken, bleef in de warme nauwe straat op zijn
     kleine eenvoudige kamers, en genoot van het besef, nu ten minste eenigszins in denzelfden
     toestand te verkeeren als de overgroote massa. Hij dacht terug aan de pijnlijke sensaties die
     hem het vorig jaar, zelfs te midden van zijn liefdesgeluk, zoo menigmaal bestormden. Als op
     tropische dagen de hooge boomtoppen boven zijn hoofd suisden, als de donkere schaduwrijke
     koelte in de lanen hem zoo verkwikkend tegenstroomde, dacht hij aan de vunzige benauwde holen
     in de groote steden, aan de in vuile stegen krioelende bleeke en uitgemergelde kinderen, wier
     longen nooit de frissche buitenlucht konden inademen. Dan dacht hij aan de snikheete fabrieken
     en werkplaatsen, waar een leger slaven veertien uren daags de nooit rustende machines
     bedienden; aan duizenden en duizenden slecht geventileerde ateliers, waar jonge vrouwen in de
     lange mooie zomerdagen aanhoudend gebogen zaten over hun werk, vaak met den teringblos op de
     wangen, rusteloos vervaardigend den ijdelen opschik der maatschappelijke parasieten, wier
     pronkzucht en verspilwoede voor diezelfde slachtoffers een zegen heetten te zijn!</p>
    <p>Nu was hij ten minste niet meer, wat het dagelijksch materieel bestaan betrof, in zoo
     tergende mate bevoorrecht boven die allen. Nu snakte ook hij soms naar lucht en koelte, nu
     beefden ook zijn vingers van afmatting en overspanning na lange volbrachte dagtaak aan zijn
     schrijftafel, als eentonig bestuurswerk of bergen kopij voor de pers zich naast hem
     opstapelden. En toch, hoeveel levensweldaden was hij zich niet nog boven anderen bewust, als
     hij, niet alleen zijn comfort, maar ook zijn geestelijke schatten overzag! En wanneer hij een
     paar keeren in de week 's avonds bij de Denners vertoefde, in hun tuin, onder den kastanjeboom
     voor het huis, kon hij zich zelfs zoo wonderwèl te moede gevoelen, en dan vroeg hij zich soms
     verbaasd af hoe dit mogelijk was.... hoe hij zoo gelukkig kon zijn, hij, een paria volgens de
     wereld, hij die, als met een stigmaat van eerloosheid gebrandmerkt, uit het ouderlijk huis
     gebannen en gehuwd was met een vrouw, die hem nog slechts één wensch kon inboezemen: haar
     nimmer weer te zien!</p>
    <p>En toch was hij gelukkig - gelukkiger dan hij ooit geweest was, nu er eindelijk harmonie was
     gekomen tusschen zijn in- en uitwendig bestaan. Het was alsof van uur tot uur het Leven in zijn
     grootsche openbaringen zich voor hem ontsluierde, naarmate hij, door zich te geven aan dat
     Leven opbouwde den tempel van zijn hoogste zelf. Hij dacht soms aan den arbeid der heiligen in
     hun kloostercellen, aan die groote contemplatieve geesten in de middeneeuwen, die der wereld
     hunne ziele-schatten hadden nagelaten, destijds reeds de menschheid voorbereidend tot den
     actieven levens-impuls van de negentiende en twintigste eeuwen, welke op den
     gerevolutionneerden economischen bodem in krachtige heroïsche daden en handelingen zouden
     omzetten al dat heilig liefdevuur in oude perkamenten opgeborgen.</p>
    <p>En zien, als die contemplatieven, in groote breede éénheid dat Leven en zich daaraan geven
     met volle overtuiging; zich bewust zijn, dat ook de nietigste individu - atoom in het Heelal -
     een schakel vormde in den eeuwigen keten van oorzaak en gevolg, die opvoerde van trap tot trap
     de menschheid tot steeds hooger organisatie.... dàt alleen reeds deed hem zijn levenstaak in
     vroomheid liefhebben.</p>
    <p>Maar soms ook dacht hij vol deernis aan allen, die in volslagen geestes duisterheid
     opworstelden den steilen berg des levens, zonder eenig begrip van het <hi rend="it">hoe</hi> of
      <hi rend="it">waarom</hi>, zonder religieuse behoeften, zich slechts bewust hun eigen klein
     leeg dieren-bestaan, hun klein levenskringetje met de eigen egoïstische verlangendes, soms
     vragend en roepend om licht, maar alleen dàn, wanneer een of ander persoonlijk leed hen trof,
     geestelijk en moreel te bijziende om buiten hun engen bestaanscirkel iets te onderscheiden.</p>
    <p>En al was niemand meer overtuigd dan hij, dat noch de zwakken en blinden, noch de zienden en
     zoekenden de lichtende bergtoppen zouden naderkomen, wijl het wezen zelf van het ideaal het
     onbereikbare is.... de inspanning bij het stijgen en het steunen en helpen der zwakkeren was op
     zichzelf schoonheid. Zijn Al-deernis, zijn liefde voor alles wat leefde en ademde en streed en
     worstelde, juichte soms in hem op, als een hymne opstijgend onder het hooggewejf van een
     kathedraal. Zijn Zien en Begrijpen van het leven als het meer en meer ontwakend
     verantwoordelijkheidsgevoel, dat den eenen mensch jegens den anderen moet bezielen - dit vormde
     zijn kracht - een kracht die steeds meer gevoed werd door zijn historische en wijsgeerige en
     natuur-wetenschappelijke studiën.</p>
    <p>En nu hadde hij wellicht weer alleen gestaan als voorheen, althans gemist de weelde van het
     meedeelen zijner gedachten en indrukken aan anderen, waren de Denners er niet geweest en vooral
     Anna - Anna die, intuitief gevoelend als hij, doch als vrouw minder behoefte hebbend dat
     gevoelen te toetsen aan het zoeken van vroegere geslachten, thans gretig in zich opnam de
     resultaten van het zich door ernstige studie aan hem geopenbaarde. Het woord van Matthew
     Arnold: ‘Know the best things that have been said and thought in the world,’ was haar
     lijfspreuk geworden, waarvan zij steeds meer de waarde ging beseffen.</p>
    <p>In dat geven en ontvangen lag voor beiden een bron van nieuwe rijke impressies, en meer en
     meer werd het zijn gewoonte alles wat hij las, al de goudkorrels die hij bij oude
     middeneeuwsche schrijvers opspoorde, haar mede te deelen. Ook ging hij haar vaak raadplegen bij
     zijn journalistiek werk en voorlezen wat hij over een of ander, vaak door hen besproken
     onderwerp, geschreven had.</p>
    <p>Zijn optreden te Amsterdam, in de revolutionnaire partij, was in nader overleg met Rustin
     uitgesteld geworden tot het najaar, wijl de zomer reeds te ver gevorderd was om op een talrijk
     gehoor te kunnen rekenen. Cursusvergaderingen hadden alleen 's winters plaats. Maar inmiddels
     had hij op raad van Anna reeds aan het plan een begin van uitvoering gegeven, door de
     arbeiders, met wie hij te Delft persoonlijk omging, voor te stellen 's zondagsmorgens met hun
     vrouwen en volwassen kinderen in een door hem gehuurd lokaal bijeen te komen, om daar te zamen
     de religieuse kern der arbeidersbeweging te behandelen.</p>
    <p>Daar had hij hun geschetst zijn levensvisie in verband met de opvatting der
     wereldgeschiedenis, aantoonend hoe de mensch het langzaam gewordene is van wat sedert eeuwen
     door de voorgeslachten zoowel op geestelijk als op stoffelijk gebied is gewrocht, en hoe de
     mensch van morgen het resultaat wezen zal van wat het heden voorbereidt. Hij had hun uitgelegd
     hoe zelfs de hoogste geest niet geworden kon zijn wat hij was, zoo niet allen, groot en klein,
     bewust of onbewust, tot zijn vorming het hunne hadden bijgedragen. Dat de mensch als individu
     dus niet behoorde aan zichzelf alleen, maar aan allen, en dat slechts die mensch het zuiver
     individualistisch beginsel in waarde hield, die, begrijpend deze éénheid en den nauwen
     samenhang van alles, de hoogste uiting van zijn zelfheid vond in het bewust teruggeven aan de
     gemeenschap in steeds vernieuwden volmaakter vorm van alles wat de gemeenschap onbewust hem
     geschonken had.</p>
    <p>Maar wien weinig of niets uit de schatkamers van den menschelijken geest was geschonken
     geworden, kon ook niets verwerken en niets teruggegeven, en het leven van dezulken ging
     verloren voor henzelven en voor anderen. De grootste maatschappelijke misdaad denkbaar was dan
     ook die van te laten geboren worden en sterven menschelijke wezens, die van al de
     geaccumuleerde schatten en weldaden der eeuwenlange wereldontwikkeling waren buitengesloten,
     die geboren werden en leefden en weer heengingen, niet als denkende wezens, niet als
     individualiteiten, maar als volslagen, redelooze schepselen, als ruw grof arbeidsmateriaal, of
     erger nog als maatschappelijk bezinksel, wegrottend in afzichtelijkheid, en ten slotte vormend
     een poel waarvan de besmettingskiemen voor de gansche samenleving een gevaar werden.</p>
    <p>Daarna hadden ook anderen op die zondag-bijeenkomsten gesproken, o.a. Thornton, en Zaamstra
     uit Friesland, met wien hij was blijven correspondeeren, en die, in de kracht zijns levens een
     ruïne gelijk, nog voor dezen eenen keer de spreektribune betrad, om met zijn gebroken stem zijn
     mede-slaven aan te vuren tot den opstand en tot de energie noodig om zich te ontwikkelen, om te
     leiden een streng zedelijk leven en zooal niet te bevrijden henzelven dan toch hunne kinderen
     en de kinderen van dezen.</p>
    <p>Toen het wekelijksch auditorium telkens aangroeide en hij op een zondag in September reeds
     een paar honderd toehoorders telde, besloot hij aan Baltian Rustin te schrijven om hem voor een
     spreekbeurt uit te noodigen. Die brief werd verzonden en bijna per keerende post kreeg hij een
     gunstig antwoord.</p>
    <p>Dit antwoord kwam op een avond, juist toen hij voornemens was naar de Denners te gaan. Zelf
     innig verheugd over dit samenwerken op ethisch terrein met een man, wiens opvattingen in veel
     opzichten van de zijne afweken, onder het alles heiligend vredesvaandel van hun menschenliefde,
     schoof hij met een zucht van afmatting zijn werk ter zijde, om Anna, wie hij niets van zijn
     plan gezegd had, met dien brief te gaan verrassen.</p>
    <p>Maar toen hij zijn pen uit de handen legde en op zijn horloge keek, werd hij plotseling door
     een duizeling bevangen, in die mate zelfs, dat hij zich aan zijn bureau moest vasthouden om
     niet te vallen. Hij sloot de oogen, en na eenige seconden ze weer openend, was het over.</p>
    <p>Hij schudde het hoofd. Vervelend die duizelingen die in den laatsten tijd telkens
     terugkwamen! Zeker een gevolg van de zware hoofdpijnen die hij soms had. Als hij het meer
     kreeg, zou hij er een dokter over moeten spreken. Op straat had hij het ook eenmaal gehad....
     en dat was gekker!</p>
    <p>Hij stond op, nog het een en ander bij elkaar zoekend, een paar brieven en drukproeven bij
     zich stekend die naar de post moesten.... toen een tweede duizeling hem beving, veel erger dan
     de eerste. Het was hem alsof de grond begon te golven en de muren al draaiend naar hem toe
     kwamen. Hij wankelde, sloeg hulpeloos de handen uit om een steun te zoeken, vond dien niet en
     viel met een zwaren smak op den grond, zoodat zijn hospita, die beneden woonde, verschrikt de
     trap opvloog.</p>
    <p>Hem bewusteloos ziende trachtte zij hem op te helpen.... en toen dit niet mogelijk bleek hem
     met koud water bij te brengen. Maar al haar pogingen bleven vruchteloos. Hij lag wit en
     roerloos op den grond uitgestrekt, en ten einde raad zond zij schielijk een van haar kinderen
     naar den dichtstbij wonenden dokter.</p>
   </div>
   <div type="chapter">
    <head><hi rend="it">[LVII]</hi></head>
    <p>Hij was ziek, zeer ziek. De natuur had zich eindelijk gewroken over de stelselmatige
     verwaarloozing harer voorschriften. Al te veel had hij het laatste jaar van zijn krachten
     gevergd. Nooit ziek geweest zijnde, en zich altijd, ondanks zijn intellectueele inspanning,
     krachtig en gezond voelend, wist hij niet hoe door aanhoudenden arbeid en gebrek aan lucht en
     beweging en rust langzamerhand zijn gestel ondermijnd werd. De zware hoofdpijnen en de felle
     steken in het achterhoofd die hem soms kwelden, verdreef hij met verdoovende middelen, en
     zoodra de pijn eenigszins geweken was, zette hij zich weer aan het werk.</p>
    <p>Daarna kwamen de duizelingen, eerst zeldzaam, toen menigvuldiger, en nu lag hij hulpeloos op
     het ziekbed, buiten kennis, ijlend, onrustig, eenige keeren daags geobserveerd door den dokter,
     die sprak van overspanning maar het toch niet ernstig genoeg inzag om hem dadelijk naar een
     ziekenhuis te laten overbrengen. Het was eerst de derde dag, toen de toestand zoodanig was
     verergerd dat transporteeren onmogelijk was, dat hij een gevaarlijke hersenaandoening
     constateerde.</p>
    <p>Mevrouw Denners, die, door een echt moederlijke belangstelling bewogen, den patient van den
     eersten dag af geregeld had bezocht, bracht op een morgen deze treurige tijding over.... en
     Anna, die reeds dadelijk in een hevige onrust verkeerd had, werd bleek als een doode.</p>
    <p>‘De koorts neemt nog steeds toe. Zijn huisjuffrouw kan het niet meer alleen af. Ik heb in
     overleg met den dokter getelegrafeerd naar het Bronovo-gesticht in den Haag om een
     verpleegster.’</p>
    <p>Anna zeide nog altijd niets. Zij staarde strak voor zich uit als ware zij versteend</p>
    <p>Haar moeder, inmiddels hoed en mantel afdoende, ging voort met vertellen</p>
    <p>‘Hij heeft het soms over ons, de arme jongen,’ zeide de juffrouw. ‘Van nacht had hij
     vreeselijk geijld en een paar malen “Anna” geroepen.’</p>
    <p>‘Ik heb het gevoeld dat hij erger was en om mij riep!’ zeide Anna nu. ‘Ik heb geen minuut
     kunnen slapen.... het was vreeselijk met dien angst over me. Ik houd het nu ook niet langer uit
     en ga naar hem toe.’</p>
    <p>‘Hij zou je toch niet herkennen, kind, hij kent niemand en spreekt voortdurend wartaal, en
     noemt allerlei namen door elkaar, alles in de koorts. Maar je mag wel eens met me meegaan,
     morgen. Intusschen is het een ware verlichting voor me, dat er nu een ervaren verpleegster
     komt.’</p>
    <p>‘Een wildvreemde hem verplegen als hij zoo gevaarlijk ziek is!’ viel Anna bitter uit. ‘Zoudt
     u papa of mij aan een onbekende verpleegster toevertrouwen, en dan gerust zijn? - <hi rend="it"
      >Ik</hi> ga hem verplegen.... neen, mama, u moet mij niet zoo verschrikt aanzien....’</p>
    <p>Mevrouw Denners wendde snel de oogen naar haar echtgenoot. Deze had zijn dochter al eenigen
     tijd stilzwijgend geobserveerd, en zijn anders zoo rustig placide gelaat stond nu hoogst
     ernstig.</p>
    <p>‘Anna, kom eens hier....’ zeide hij, en zijn toon, zoo ongewoon streng, deed haar trillen van
     het hoofd tot de voeten. Zij kwam naar hem toe en hij nam haar beide handen in de zijne.</p>
    <p>‘Zie me eens aan, kind....’</p>
    <p>Zij trachtte te gehoorzamen en hem strak en onbewogen aan te zien. Doch op eens rukte zij
     zich met heftigheid los en vloog de kamer uit.</p>
    <p>‘Mijn God!....’ barstte Denners uit.</p>
    <p>Daarop zagen man en vrouw elkander aan in diepe verslagenheid, zonder een woord te
     zeggen.</p>
    <p>‘Had je er iets van gemerkt?’ vroeg hij eindelijk.</p>
    <p>‘Niets, hoegenaamd niets. Ik begreep wel dat zij van hem hield, zooals wij allemaal van hem
     houden.... en zooals zij van Martalis hield, maar....’</p>
    <p>‘Het is ondenkbaar noodlottig! Zou zij zelve zich geheel begrijpen, of is het misschien nog
     onbewust?’</p>
    <p>‘Ik ga met haar spreken.... ik moet alles weten’ En Mevrouw Denners ging naar boven en deed
     de deur van Anna's slaapkamer open.</p>
    <p>Deze lag geknield voor een laag stoeltje, naast haar bed, het hoofd in de handen verborgen,
     hevig snikkend.</p>
    <p>‘Anna....’ zeide haar moeder, haar schouder aanrakend.</p>
    <p>Zij sprong overeind nu zij aldus in haar smart werd overvallen en staarde haar met
     wanhoopsoogen aan.</p>
    <p>‘Zeg niets, mama.... ik weet zelve genoeg hoe verschrikkelijk het is!’</p>
    <p>Ja, zij wist het genoeg; dat sprak uit hare geheele houding, uit haar angstig saamgewrongen
     handen.</p>
    <p>‘Ik zal niets zeggen of vragen, Anna, want ik begrijp helaas alles. Maar dan moet je me ook
     beloven je verstand te gebruiken....’</p>
    <p>‘Ja, u wil zeggen dat ik niet màg houden van hem, dat hij niet vrij is.... maar hij gaat nu
     immers toch sterven.... of zal de dood hem nòg niet vrijmaken van die vrouw die voor mij zijn
     vrouw niet is!....’</p>
    <p>‘Anna....’</p>
    <p>‘Laat mij hem gaan oppassen, moedertje, ik smeek er u om! Wees niet boos.... ik ben zoo
     angstig om hem. Denk eens, hij in gevaar.... en ik van hem gescheiden, juist nu hij me noodig
     heeft! Een wildvreemde hem verplegen.... en niemand bij hem die hij kent, die hij ten minste
     kan zien of hooren als hij bij kennis is! Dat kan immers niet! U weet toch ook, moeder, wat het
     is lief te hebben.... denk eens, papa doodziek en u niet bij hem.... dat zoudt u immers niet
     uithouden!’</p>
    <p>Mevrouw Denners had de grootste moeite kalm te blijven bij het zien van die wilde smart.</p>
    <p>‘Als je bedaard bent, zullen wij alles tezamen overleggen. Ik verwijt je niets, dat zie je,
     hoe ongelukkig het me ook maakt - ongelukkig om jou natuurlijk.’</p>
    <p>Anna zweeg, klappertandend als in koorts. Haar anders zoo rond gevuld gezichtje was geheel
     veranderd in die enkele oogenblikken. Haar moeder troonde haar zachtjes mede naar een bank bij
     het venster en deed haar neerzitten.</p>
    <p>‘Hoe is het gekomen?’ vroeg zij bijna fluisterend.</p>
    <p>‘Ik weet het niet....’</p>
    <p>‘En sedert hoe lang weet je dat je van hem houdt?’</p>
    <p>‘Ik weet het niet.... ik geloof pas sedert hij ziek is.’</p>
    <p>‘Dus hij vermoedt niets!’</p>
    <p>Zij schudde van neen.</p>
    <p>‘En hij zelf....?’</p>
    <p>Weer een hoofdschudden.</p>
    <p>Mevrouw Denners ademde vrijer.</p>
    <p>‘Dan ben ik gerust.... dan zal je als een moedige, krachtige vrouw je geheim bewaren,
     nietwaar?’</p>
    <p>‘Ja,’ klonk het met een snik.</p>
    <p>Een zwijgende handdruk volgde. ‘Nu, dan blijft het voor goed begraven tusschen ons drieën....
     dat is alles wat ik weten wilde. Nu behoeven we er niet meer over te spreken.’ Nog een handdruk
     en Mevrouw Denners stond op; maar Anna klemde zich aan haar vast.</p>
    <p>‘En als ik u beloof, plechtig beloof dat nooit nooit iemand het weten zal, dan mag ik hem wel
     oppassen, niet waar? - O, moeder, wees niet wreed!’ vervolgde zij, toen deze zich zwijgend
     afwendde. ‘Ik kan het niet dragen dat hij geheel aan vreemden is overgeleverd, die niets voor
     hem voelen, niets om hem geven.... dat geen bekende stem hem in zijn lijden kan toespreken. En
     liefde vermag zooveel! U heeft mij immers gered, u alleen, toen ik als kind zoo zwaar ziek
     was.... ik weet het, u heeft mij gered die twee dagen en twee nachten, toen alles van uw
     oplettendheid en zorg afhing.... papa heeft het mij zoo dikwijls verteld! Een vreemde
     verpleegster zou misschien van vermoeidheid zijn ingeslapen, maar u kòn niet slapen, omdat ik
     uw kind, uw alles was! En ik zou ook niet slapen omdat hij mijn alles is!’</p>
    <p>Hoe de stem van het koele verstand te doen hooren tegenover zulk smeeken? Mevrouw Denners
     beproefde het zelfs niet. Haar oogen stonden vol tranen, want haar kind bezat geheel haar eigen
     natuur. Ook zij had eenmaal die jonge onstuimige liefde gekend, die niets ontziet en alles,
     alles zou getrotseerd hebben.’</p>
    <p>Daar plotseling zag zij uitkomst.</p>
    <p>‘Weet je wie hem zal oppassen?’ zeide zij, ‘niemand anders dan zijn eigen moeder. Haar plaats
     is aan zijn ziekbed. Ik zal haar dadelijk schrijven en had dit al eerder moeten doen.... als ik
     maar geweten had dat er gevaar was....’</p>
    <p>Anna zweeg in 't eerst. Aan zijn moeder had zij niet gedacht. Toch ontsnapte haar een
     protest.</p>
    <p>‘Als zij maar tot hem zal willen komen, die moeder, die haar kind verstoot omdat hij grooter
     en edeler is dan een ander!’</p>
    <p>‘Toch is zij zijn moeder en heeft zij de eerste rechten, thans nu zijn leven in gevaar is.
     Maar ik weet nog beter... in plaats van te schrijven, zal ik of papa zelf naar Amsterdam gaan,
     om zijn ouders in alle bijzonderheden den toestand mee te deelen. Ik zou mijzelve niet
     verantwoord achten als wij hen niet waarschuwden.’</p>
    <p>Anna, inziende dat zij gelijk had, insisteerde niet langer, drong er integendeel op aan zoo
     spoedig mogelijk te handelen. Mevrouw Denners ging dadelijk naar beneden om met haar man te
     overleggen, en kwam terug met het bericht, dat papa over een half uur den trein naar Amsterdam
     zou nemen, en dat zij zelve tot aan de komst zijner moeder bij den zieke zou blijven.</p>
    <p>‘Ben je nu gerust, Anna? Mij zal je hem wel toevertrouwen, niet waar?’</p>
    <p>Anna kuste haar. ‘Ja, moeder, u vertrouw ik hem toe. Maar laat mij meegaan om hem te zien....
     al is het maar één oogenblik. Ik zal zoo kalm zijn en verstandig. Ik zal nooit meer één klacht
     uiten als ik nu maar even met u mee mag!....’</p>
    <p>‘Welnu, ik sta liet toe,’ zeide haar moeder, veel geruster gestemd thans, nu zij wist dat
     haar kind over haar eigen geheim meester zou kunnen blijven. ‘Hij is buiten kennis, herkent
     niemand, mij ook niet. Maak je dus klaar tegen dat papa weggaat. Ik zal het rijtuig voor ons
     laten terugkomen.’</p>
    <p>Een half uur later, toen Denners reeds op weg was naar Amsterdam, stegen de beide vrouwen uit
     de vigilante, die stilhield voor de eenvoudige woning waar Barthold zijn kamers had en
     beklommen de smalle, half donkere trap.</p>
    <p>‘Meneer is, nu hij ijs op het hoofd heeft, het laatste uur wat kalmer....’ fluisterde de
     goedige huisjuffrouw, de bezoeksters aan de deur der ziekenkamer tegemoet tredend. ‘De dokter
     heeft hem poeders voorgeschreven, om het half uur te nemen.... en bij de derde poeder schijnt
     hij te zijn ingeslapen.’</p>
    <p>‘Wij komen u aflossen, zoolang de verpleegster uit den Haag er nog niet is,’ klonk het even
     zachte antwoord. ‘Mijn man is naar Amsterdam om zijn ouders te gaan halen.’</p>
    <p>‘O! dat is goed. De dokter zei straks juist, dat de familie zoo gauw mogelijk moest worden
     gewaarschuwd, dat het best vandaag of morgen kan afloopen.’</p>
    <p>‘Wij willen hopen dat het ergste niet gebeuren zal....’ zeide mevrouw Denners met een
     bezorgden blik naar Anna, die, het gelaat achter een dichte voile verborgen, er schijnbaar dood
     onverschillig bij stond. ‘Gaat u maar zoolang naar beneden, juffrouw; wij zullen goed voor den
     zieke zorgen.’</p>
    <p>De juffrouw, blijde aan haar eigen werk te kunnen gaan, effaceerde zich dadelijk om de twee
     dames binnen te laten, en ging tot beider onuitsprekelijke verlichting de trap af. En een
     seconde later stond Anna gebogen over den zieke, die daar nederlag met gesloten oogen en een
     zware hijgende ademhaling, ondanks zijn sluimeren nog onrustig en nu en dan onverstaanbare
     klanken uitstootend. De reeds vermagerde handen woelden soms over het dek, vastgrijpend de
     lakens als in hevige pijn.</p>
    <p>‘Zie je wel, hij heeft geen besef van iets.’ fluisterde mevrouw Denners. ‘Het schijnt nu wel
     een soort van slaap. Blijf maar hier als je wilt, dan ga ik wat hiernaast.’</p>
    <p>Een droeve blik uit Anna's oogen dankte haar. Toen ging zij in de aangrenzende kamer, waar
     alles onveranderd en onaangeroerd was gebleven, sedert de bewoner voor het laatst de pen had
     neergelegd. Den vorigen dag had zij slechts enkele verspreide papieren op de schrijftafel
     geordend en een paar laden van het bureau, waarin zij brieven zag liggen, op slot gedaan, de
     sleutels bij zich stekend. Straks zou zij die sleutels aan zijn moeder overhandigen.</p>
    <p>‘Zal het <hi rend="it">zijn</hi> hand wezen, die deze laden eenmaal weer opensluit?’ vroeg
     zij zich af, en bij die vraag kromp zij ineen.... ook uit deernis met haar eigen kind, dat in
     plaats van de zaligheid harer eerste liefde slechts het ontzaggelijke wee er van zou kennen! Op
     het oogenblik dat de hoogste levensweelde haar werd geopenbaard.... vermocht zij slechts te
     lijden. Immers òf de dood, òf de omstandigheden zouden hen scheiden.</p>
    <p>Dood.... dat mooie, werkzame, hoopvolle leven, dat zich nog pas ging ontplooien!</p>
    <p>Ja, het zou rijk en schoon kunnen worden dat leven - rijk, inzonderheid voor anderen! Want
     hemzelf.... kon slechts leed wachten in deze wreede gevoellooze wereld, altijd gereed te
     kruisigen het hoogst menschelijke in den mensch, zooals dit door alle eeuwen was geschied! Had
     hij tot dusverre wel iets anders dan smart gekend? Bewogen door zijn eigen oprechte natuur
     vertrouwend en argeloos zich te geven aan een vrouw zijner onwaardig.... verstooten door zijn
     eigen ouders omdat - zooals Anna terecht had gezegd - hij edeler dacht en voelde dan de
     meesten!.... Onwillekeurig kwam in dien storm harer gedachten haar op de lippen het woord van
     Shakespeare in zijn <hi rend="it">Othello:</hi></p>
    <p>‘Yes, 't is the plague of great ones</p>
    <p>‘Prerogatived are they less than the base.’</p>
    <p>Met een huivering zag zij om zich heen in het eenvoudige kamertje, waar zoo grootsche
     levensvisiën waren gedroomd geworden. Over alles lag dat waas van innige melancolie, door de
     menschelijke verbeelding gespreid over een omgeving, welker bewoner met den dood worstelt en
     waar de zoo gevreesde sombere graf-schaduw reeds schijnt rond te waren.</p>
    <p>Hoorde zij daar iets in de ziekenkamer?</p>
    <p>Zij luisterde. Hij was immers niet ontwaakt? Het zou niet goed zijn als hij Anna herkende!
     Zij trad zachtjes naar de tusschendeur, die half open stond en zag naar binnen.</p>
    <p>Anna, aan het hoofdeinde van het ledikant gezeten, had een zijner handen in de hare, en lei
     met het hoofd op het kussen, vlak naast zijn hoofd, met gesloten oogen en met een kalme bijna
     vredige uitdrukking op de van smart ingezonken trekken.</p>
    <p>En haar zoo ziende, trad haar moeder even zacht weder terug, eerbiedigend de droevige wijding
     dier oogenblikken, waarin haar kind voor het eerst met het volle bewustzijn van haar gevoel
     zich bevond bij den man dien zij liefhad, doch die dit zelfs nimmer weten zou!</p>
    <p>‘En zij passen zoo geheel bij elkander.... Zij zijn elkander zoo ten volle waard, die twee
     naïeve vertrouwende godskinderen!’ dacht zij in stille droefheid. En plotseling stroomden der
     grijze moeder de tranen over de wangen, terwijl Anna, vlijend haar hoofd naast dat van den
     geliefde op de lijdenssponde, in wanhoopswellust voelde hoe zijn adem zich vermengde met den
     hare en verlangde zóó in deze zelfde ure met hem te kunnen sterven. Nu was het jonge meisje
     kalm en was het de bejaarde vrouw die geluidloos haar smart uitsnikte, wetend, dat wat de
     toekomst ook brengen zou, het voor Anna slechts lijden zou wezen.</p>
   </div>
   <div type="chapter">
    <head><hi rend="it">[LVIII]</hi></head>
    <p>Johanna en Meryan beiden hadden Prof. Denners onmiddellijk naar Delft vergezeld. De tijding
     had hen hevig geschokt. Toen Anna's moeder, alléén nu, hen bij aankomst had ontvangen, was de
     begroeting van beide zijde koel en gedwongen geweest, en ook in den trein was alles zeer
     officieel toegegaan. Men had uitsluitend over den ziektetoestand gesproken en over de weinige
     hoop die er volgens den dokter bestond. Meryan kende de richting door den hoogleeraar
     voorgestaan, had veel van hetgeen gebeurd was aan zijn invloed toegeschreven, en riep al zijn
     tact en zelf beheersching te hulp om zich tegenover hem een man van de wereld te betoonen. En
     Johanna, hoewel bij haar komst zeer geïmponeerd door die groote statige vrouw met het grijze
     strenge cameeënprofiel, kon een zekeren innerlijken wrevel moeielijk onderdrukken.</p>
    <p>Snel en fluisterend, om den zieke niet te storen, werden de noodige inlichtingen en
     aanwijzigingen aangaande de toe te dienen geneesmiddelen en verdere oppassing gegeven en
     ontvangen. De ontboden verpleegster was reeds op haar post, bezig het ijsverband te vernieuwen.
     Daarna kon mevrouw Denners hem veilig aan de hoede zijner ouders overlaten.</p>
    <p>Thuis komende ging zij dadelijk naar Anna, die op hare kamer in spanning haar komst
     verbeidde.</p>
    <p>‘Hij is nog altijd vrij rustig. De verpleegster, een vrouw op leeftijd reeds, blijkt
     uitstekend, en het ijs werkt goed. Zijn vader is ook meegekomen.’</p>
    <p>‘Goddank! Wat zal hij gelukkig zijn als hij hem herkent!’</p>
    <p>‘Van herkennen is nog geen sprake. De dokter scheen wel een weinig minder bezorgd bij zijn
     laatste visite, maar zegt dat deze bewustelooze toestand, zelfs onder de gunstigste
     omstandigheden, nog dagen lang kan aanhouden.’</p>
    <p>‘Hoe waren zij bij aankomst?’ vroeg Anna, de handen tegen haar kloppende slapen drukkend.</p>
    <p>‘Zeer onder den indruk, natuurlijk, maar kalm.... en tegenover mij onberispelijk beleefd en
     officieel erkentelijk. Ik begrijp zeer goed, dat zij <hi rend="it">ons</hi> van alles de schuld
     geven. Den superieuren aanleg van hun eigen kind wijten zij aan vreemde invloeden, om die tot
     zondebok te kunnen maken! En toch.... toch is het mij niet mogelijk, ondanks alles wat schijnt
     er mede in strijd te wezen, hier de herediteit weg te cijferen. In den vader moet, toen hij
     zelf jong was, ook een fond van idealisme zijn geweest, dat door het voortdurend toenemen van
     de epidemische goudkoorts en vooral het aangroeien van zijn eigen fortuin langzamerhand is
     onderdrukt.’</p>
    <p>‘Zijn wij nu geheel van hem gescheiden, moeder?’ vroeg Anna, haar in spanning aanziende.</p>
    <p>‘Neen, ik ben besloten om de twee of drie dagen, al is het maar kort bij hem te gaan, totdat
     ik ten minste weet dat hij buiten gevaar is!’</p>
    <p>‘Buiten gevaar! Dus gelooft u dat hij nog te redden is?’</p>
    <p>‘Ik zeide je immers dat de dokter het laatst <hi rend="it">iets</hi> meer hoop gaf.... En dan
     zal je krachtig wezen, niet waar Anna?’</p>
    <p>‘O ja, zóó krachtig.... als hij maar behouden blijft! Noch hij noch iemand zal ooit iets
     merken. Ik zou het zelve misschien niet geweten hebben, als deze verschrikkelijke angst niet
     over me was gekomen.’</p>
    <p>De door levenservaring gerijpte vrouw zeide niets meer, hield zich alsof zij volkomen
     gerustgesteld was en kuste haar teeder goeden nacht.</p>
    <p>‘Ik wil vast op je vertrouwen, lieveling,’ zeide zij, wel wetend dat op een natuur als die
     van Anna dit woord als een talisman kon werken.</p>
   </div>
   <div type="chapter">
    <head><hi rend="it">[LIX]</hi></head>
    <p>Johanna Meryan bleef aan het ziekbed van haar zoon, en haar echtgenoot keerde den volgenden
     dag naar Amsterdam terug. Hij was diep ontroerd. Maar zelfs de angst dat de zoon die hem
     getrotseerd had en bleef trotseeren in enkele dagen zou worden weggerukt - zelfs dit kon hem
     niet geheel ontwapenen. Had Barthold veel geleden onder het gebeurde, hij zelf niet minder. En
     het was een lijden, dacht hij menigmaal, waarvoor nooit eenige verzachting was te hopen. Hadde
     een vroege dood zijn kind weggerukt, de tijd ware over zijn wanhoop heengegaan, langzamerhand
     genezing brengend. Maar hier zou de geslagen wonde steeds dieper invreten. Wanneer de groote
     bladen, tegenover de socialistische beweging hun gewone tactiek volgend, alleen berichten
     overnamen, die, zorgvuldig voor hun lezers geprepareerd, de verschijnselen der wereldstrooming
     in alle landen zooveel mogelijk trachtten terug te brengen tot de proporties van een zinneloos
     ageeren van een groepje heele of halve krankzinnigen, en hij dan den naam van Meryan in één
     adem genoemd zag met dien van ‘gewetenlooze volksmenners’, zooals hij ze nog altijd noemde, dan
     kwam steeds weer over hem een crispeerende gewaarwording, dan slingerde hij met een
     verwensching het blad van zich af, bekroop hem de sensatie alsof hij hem liever dood zag dan
     aldus geschandvlekt!</p>
    <p>Toen echter Prof. Denners voor hem stond, hem met de noodige omzichtigheid den zorgvollen
     toestand meedeelend, had er een oogenblikkelijke reactie bij hem plaats. Maar die reactie hield
     niet stand bij het betreden van die kleine eenvoudige vertrekken, bij het zien van den arbeid
     op de schrijftafel en de bladen en boeken en tijdschriften die daar lagen opgestapeld.</p>
    <p>En Johanna vertegenwoordigde een zwakkere echo van zijn voelen. Toch kwam, eenmaal aan het
     ziekbed, haar moederlijk instinct boven, waren er momenten dat zij al zijn treurige afdwalingen
     vergat in haar angst voor zijn behoud, zag zij slechts haar kind, haar jongen, stond hij weer
     voor hare herinnering als de eenzelvige vreemde knaap, over wien alleen haar man het noodige
     gezag wist uit te oefenen.</p>
    <p>De afspraak was, dat zij in Delft zou blijven en dagelijks telegrafeeren. En Meryan ging den
     volgenden morgen vroeg naar Amsterdam terug, met een plan in zijn hoofd, waarvan hij zijn vrouw
     geen deelgenoote had gemaakt, maar dat hij na uren lang wikken en wegen besloot nog denzelfden
     dag ten uitvoer te brengen.</p>
    <p>'s Morgens tegen tien uur in de hoofdstad aangekomen, nam hij aan het station een rijtuig;
     maar in plaats van naar zijn huis te gaan, gaf hij den koetsier het adres op van zijn
     schoondochter, die op den Parkweg een fraai huis bewoonde. Al de meubels uit Delft waren
     daarheen gebracht, aangevuld met het een en ander dat Carla bovendien nog voor zichzelve en
     haar comfort noodzakelijk achtte.</p>
    <p>Het rijtuig hield stil. Hij stapte uit, betaalde den koetsier, schelde aan, en juist op dat
     oogenblik kwam een kruier naast hem staan, die, na een blik op het huisnummer te hebben
     geworpen en vervolgens op een brief, dien hij in de hand hield, aan zijn pet tikte en hem
     aansprak.</p>
    <p>‘Er staat geen naam op de deur. Weet u ook soms, Meneer, of ik hier terecht ben bij Mevrouw
     Meryan-Martignel?’</p>
    <p>‘Ja, je bent terecht. Is dat een brief voor Mevrouw Meryan? Geef maar hier. Zij is mijn
     dochter. Is er ook antwoord noodig?’</p>
    <p>‘Als u zoo goed wil wezen, Meneer.... neen, er is geen antwoord noodig.’</p>
    <p>De man, blijde dat hij niet behoefde te wachten, ging met echte kruiershaast heen. En Meryan,
     geheel en al werktuigelijk zijn oogen op het adres werpend, herkende de hand van Johan.</p>
    <p>‘Een brief van Johan aan haar.... hoe vreemd!’ dacht hij de enveloppe om- en omkeerend, als
     kon een nauwkeuriger beschouwing hem op den weg helpen.</p>
    <p>‘En Alie is toch thuis. Waarom behoeft hij dan te schrijven? En waarom ter wereld laat hij
     het door een vreemden kruier brengen, in plaats van door zijn eigen oppasser, die er voor is om
     de boodschappen te doen?’</p>
    <p>Er kwam iets over hem - iets waaraan hij geen naam kon geven, maar dat hem plotseling
     zweetdroppels op het aangezicht deed parelen. En inmiddels stond hij nog altijd op de stoep,
     niet wetend hoe lang hij al gewacht had, maar zich verbeeldend dat het heel lang was
     geweest.</p>
    <p>Hij schelde nogmaals, ditmaal heel hard, en deed toen snel den brief in zijn borstzak
     verdwijnen.</p>
    <p>Eindelijk werd hij opengedaan door een als groom gekleed huisknechtje, dat hem op zijn vraag
     naar Mevrouw in de zijkamer liet; en een oogenblik later kwam Carla bij hem, slank en elegant
     in een mauve peignoir van zachte fluweelachtige stof, over een à jour bewerkte onderjapon
     geslagen.</p>
    <p>‘Dag papa; komt u liever achter, het is zoo donker en ongezellig hier.’ En na een hartelijk
     handdrukje zweefde zij bevallig hem voor naar de tuinkamer, waar de October-zon vroolijk door
     de roode stores scheen en zij een der pouffs naar hem toeschoof, die met tal van aardige
     stoeltjes, van allerlei vorm en kleur en maaksel, overal verspreid, het vertrek op een soort
     van meubelmagazijn deden gelijken.</p>
    <p>‘Ik kom zoo rechtstreeks uit Delft....’ begon hij, onwillekeurig vergelijkingen makend
     tusschen de omgeving die hij kort te voren verlaten had en deze. ‘Je man ligt gevaarlijk
     ziek.’</p>
    <p>Zij maakte een beweging en trok de wenkbrauwen met hun mooie welving hoog op, haar best
     doende er ontsteld uit te zien.</p>
    <p>‘Ziek?’ herhaalde zij. ‘Hoe zoo?....’</p>
    <p>‘Hersenontsteking.... het is heel erg met hem!’</p>
    <p>‘Sedert wanneer?’</p>
    <p>‘Gisteren hoorden wij het pas en zijn er natuurlijk dadelijk heengegaan. Zijn moeder is bij
     hem en zal aanhoudend seinen hoe de toestand is.’</p>
    <p>Een stilte volgde. Carla had allerlei nerveuse bewegingen. Haar voetjes, in geborduurde
     muiltjes gestoken, schuifelden onrustig heen en weer. Eindelijk begrijpend iets te moeten
     zeggen, zeide zij abrupt, als stootte zij de woorden uit:</p>
    <p>‘Ik hoop dat hij beter zal worden.’</p>
    <p>‘Hoopt gij dat werkelijk?’ vroeg haar schoonvader haar strak fixeerend. ‘Dat doet mij
     genoegen.’</p>
    <p>‘Ik hoop het voor u en mama natuurlijk!’ zeide zij snel. ‘Van mij wil hij toch niets meer
     weten.’</p>
    <p>‘Dat kan men nooit met zekerheid zeggen. De tijd vermag zooveel. En ik kwam je juist iets
     voorstellen....’</p>
    <p>‘Wat?’</p>
    <p>‘Of jij hem niet zoudt gaan oppassen?’</p>
    <p>Zij kreeg als ware het een electrische schok.</p>
    <p>‘Ik hem oppassen! Nadat hij me feitelijk heeft weggejaagd?....’</p>
    <p>Hij beweert, dat je nooit eenige affectie voor hem hebt gehad.... en daarin vergist hij zich
     natuurlijk. Maar hij is nu geheel buiten kennis, doodziek, heeft niet het minste besef van wat
     er om hem heen gebeurt.... Het komt mij voor dat, indien hij nog mocht herstellen, het hem diep
     treffen zal te weten, <hi rend="it">wie</hi> zijn verpleegster is geweest. Een beter middel om
     zijn wantrouwen weg te nemen, is niet denkbaar. En mag hij niet beter worden.... welnu, dan heb
     jij althans tegenover de wereld je plicht vervuld.’</p>
    <p>‘Ik geloof niet dat het ooit mijn plicht kan zijn een man te gaan verplegen, die bewezen
     heeft een afkeer van me te hebben!’ zeide zij wrevelig. ‘Dat kan ik onmogelijk doen.’</p>
    <p>‘En als je het dan eens beschouwde als een daad van vergevensgezindheid jegens iemand, die je
     dan toch eenmaal boven alles hebt liefgehad, niet waar?... en die zich nu aan den rand van het
     graf bevindt?’</p>
    <p>Zij plukte aan haar japon en aan de kanten met febriele rukken.</p>
    <p>‘Heengaan nu....’ dacht zij, ‘en dat om een halven idioot te gaan verplegen? Ik bedank er
     hartelijk voor!’</p>
    <p>‘Neen, papa, u moet mij niet kwalijk nemen, maar zoo iets doe ik niet. Als hij herstelt en
     hij verlangt een verzoening, dan zal ik trachten hem te vergeven.... Maar hem oppassen nadat
     hij me zoo heeft behandeld! Dat kan niemand van me vergen!’</p>
    <p>Meryan zag haar onafgewend aan.... en wat in zijn scherpen doordringenden blik te lezen
     stond, kon niet zeer vleiend voor Carla worden genoemd. Dat zij zijn zoon nooit had liefgehad,
     dit was al sedert lang geen geheim meer voor hem. Ondanks hare volleerdheid in het huichelen,
     had hij over het geheel weinig of geen illusies meer aangaande haar eigenlijk karakter
     behouden. Al zag hij haar misschien nog niet geheel zooals zij was, toch wist hij genoeg om
     over haar antwoord niet al te verwonderd te zijn. Het voorstel diende dan ook slechts om haar
     aan een beslissende proef te onderwerpen.</p>
    <p>Van hare zijde had zij ook sedert lang gemerkt dat haar schoonvader niet meer in allen deele
     haar dupe was. Daar zij echter geheel en al van zijn genade en vrijgevigheid ashing, bleef zij
     jegens hem even lieftallig als te voren.</p>
    <p>‘Het spijt mij....’ zeide hij opstaande. ‘Uit een toenadering juist onder deze omstandigheden
     had veel goeds kunnen voortkomen.’</p>
    <p>Zij antwoordde niet. Een rilling bekroop haar bij de gedachte naar Delft te moeten. Zij was
     hem nagenoeg gaan vergeten in den laatsten gelukkigen tijd; en nu zoo plotseling weer aan die
     afschuwelijkheid te worden herinnerd! Zij vond het heel hard!</p>
    <p>‘Dus je weigert pertinent naar hem toe te gaan?’ vroeg hij thans op zijn meest tranchanten
     toon.</p>
    <p>‘Ik kan niet.... het is me onmogelijk!’</p>
    <p>Hij trad naar het raam, als wilde hij iets in den tuin van naderbij bekijken. En toen keerde
     hij zich om, leunend tegen de vensterbank, zoodat zij nu in het volle licht kwam te zitten.</p>
    <p>‘A propos, ik heb je nog een brief te geven, die juist toen ik aanschelde door een kruier
     werd gebracht.’</p>
    <p>Hij haalde hem te voorschijn en keek naar het adres.</p>
    <p>‘Het is een brief van Johan.’</p>
    <p>‘Van Johan, zoo....’ bracht zij uit, trachtend onverschillig te glimlachen, maar zij werd
     aschgrauw, en strekte snel de hand uit om den brief aan te nemen.</p>
    <p>‘Ja, van Johan....’ herhaalde hij langzaam, den brief steeds vasthoudend, schijnbaar haar
     zenuwachtige handbewegingen niet ziende. ‘Hoe kom jullie beiden zoo te correspondeeren?’</p>
    <p>‘Wij correspondeeren niet.... lachte zij, bleek tot aan de lippen, ‘maar ik begrijp wel....
     het zal zijn over dat avondje - een afspraak met Alie.’ Haar stem, onnatuurlijk gesorceerd, was
     zonder eenigen klank.</p>
    <p>‘Ik mag dat briefje - als het toch maar over een avondje is - zeker wel lezen?....’ vroeg
     hij, tegelijkertijd een gebaar makend alsof hij het couvert wilde openscheuren.</p>
    <p>‘Lezen! een brief aan mij!’ viel zij heftig uit. En zij sprong naar hem toe, onverwachts, met
     de lenigheid van een panter, om het hem uit de hand te rukken Maar hij had haar geen seconde
     uit het oog verloren en weerde haar bedaard af.</p>
    <p>‘Mijn scherts - want het was natuurlijk scherts - schijnt je erg zenuwachtig te maken.... dat
     is vreemd!’ zeide hij met zijn scherpste intonatie. En inmiddels hield hij den brief steeds
     vast, hem telkens bekijkend op een wijze die haar half dol maakte.</p>
    <p>‘Kom, wil u me dien brief nu eindelijk geven?....’ zeide zij, trachtend nu een volmaakt
     onverschillige houding aan te nemen, leunend achter in haar stoel. ‘Ik begreep natuurlijk wel
     dat u maar gekheid maakte, en dat een gentleman geen brief zal openen bestemd voor een
     ander.’</p>
    <p>‘Neen, ik zal hem niet openen maar ik wil en moet hem lezen. Ziehier.... nadat je van den
     inhoud hebt kennis genomen, eisch ik dat je hem mij geeft!’</p>
    <p>‘En als ik weiger....’ zeide zij uit de hoogte, zoodra zij het couvert veilig in handen
     had.</p>
    <p>‘Dan weet ik wat mij te doen staat! Ik treed hier op in de plaats van je echtgenoot, en als
     gij met je zwager brieven wisselt die ik niet lezen mag, zal ik een eisch tot echtscheiding
     laten instellen.’</p>
    <p>Een oogenblik hijgde zij en stond er een wilde angst in haar oogen te lezen Daarop scheurde
     zij, voordat hij het kon verhinderen, den brief in duizend stukken.</p>
    <p>‘Ziedaar, wij zullen hem geen van beiden lezen! Nu zult u wel tevreden zijn!’</p>
    <p>‘Inderdaad ik ben tevreden in zooverre, dat ik ook zonder iets te lezen, alles begrijp.’</p>
    <p>Hij plaatste zich met de strengheid van een rechter voor haar, en zag haar zóó doordringend
     aan, dat zij het hoofd afwendde.</p>
    <p>‘Van dit oogenblik af, mevrouw, zijn u en ik vreemden, Zoodra de termijn, door de wet
     gesteld, verstreken is, en mijn zoon mag herstellen, zullen door mij de eerste stappen tot
     scheiding worden gedaan.’</p>
    <p>‘Daar bestaan geen termen voor....’ zeide zij, in hare razernij dat alles ontdekt was het
     masker afwerpend. ‘Men kan alleen met onderling goedvinden scheiden. Als ik niet <hi rend="it"
      >wil</hi>, kan het niet gebeuren, tenzij er een proces tegen me wordt begonnen.... Maar geen
     enkel bewijs is tegen mij te vinden. Ik ben het die door mijn man verstooten word!’</p>
    <p>Meryan zeide eenige seconden lang niets. De aderen op zijn voorhoofd waren als koorden
     gezwollen. Die vrouw, die alles aan hem te danken had, daar zóó te zien, hem braveerend - en
     zelfs hem braveerend met de wet in de hand. Dit was te veel voor hem! Een bloedrood floers kwam
     hem voor de oogen. In hem een brute aandrift als van een getergd krachtig dier, om die zwakke
     nietige vrouw als een giftige adder te vertrappen.</p>
    <p>Hij streek met de hand over het klamme voorhoofd en haalde eenige keeren diep adem.</p>
    <p>‘Gij schijnt verwonderlijk goed op de hoogte der wet, mevrouw,’ zeide hij heesch, ‘of wel een
     knap rechtsgeleerde staat u ter zijde.’</p>
    <p>Toen boog hij stijf maar onberispelijk, en wendde zich naar de deur.</p>
    <p>‘Mijn notaris zal u mijn verdere beschikkingen meedeelen.’</p>
    <p>Zij staarde als verwezen voor zich op den grond totdat de voordeur dichtviel.</p>
    <p>‘Hij kan mij toch niets doen....’ dacht zij, de schouders ophalend. Johan weet het precies.
     Of wel bepaalde bewijzen, en een proces dat schandaal maakt (en dàt doet hij toch nooit) of wel
     ik blijf pertinent weigeren.... steeds gaarne bereid naar mijn wettigen echtgenoot terug te
     keeren zoodra deze dit verlangt. En als hij sterft, word ik zijn treurende weduwe....’</p>
    <p>Zij lachte boosaardig.</p>
    <p>‘Hij kan me wel beknibbelen op mijn inkomen!.... Hoe vreeselijk ook, dat juist die
     ongelukkige brief moest komen! Maar Johan is er gelukkig nog.... ik zal mij maar geen zorgen
     maken en alles aan hem overlaten!’</p>
   </div>
   <div type="chapter">
    <head><hi rend="it">[LX]</hi></head>
    <p>‘Moedertje.... best moedertje.... als ik u zoo naast me zie zitten, is het me alsof ik weer
     een klein kind ben geworden.’</p>
    <p>En hij glimlachte zwak en flauwtjes in zijn ziekelijke bleekheid die geelwit afstak tegen de
     kussens.</p>
    <p>‘Ja, mijn jongen, maar je zult nu wel weer gauw aansterken,’ zeide Johanna, liefkoozend zijn
     hand die zoo mager en slap in de hare lag. ‘En zoodra het kan, gaan we met ons beidjes naar
     buiten, naar Wiesbaden, heeft de dokter gezegd.’</p>
    <p>‘Is vader hier dikwijls geweest? Ik herinner me wel dat ik hem zag nu en dan.... maar het was
     alles zoo verward en vreemd.’</p>
    <p>‘Ja, hij is heel dikwijls naar je komen zien, alles is vergeven. En je wordt nu weer ons kind
     en je bent voortaan weer verstandig en gewoon.... en al die akeligheden van het laatste jaar
     zullen wij zoo spoedig mogelijk zien te vergeten.’</p>
    <p>Hij sloot plotseling de oogen, als vermoeid, en sprak niet meer; en Johanna kuste hem teeder
     en ging heen, hopend dat hij weer zou inslapen.</p>
    <p>Haar oogen waren vochtig van blijdschap en van dankbaarheid jegens den hemelschen Vader, die
     in zijn oneindige liefde alles weer ten goede had beschikt. Zij zelve had immers ook geleden
     onder de scheiding van haar jongen. Maar Hij had den verloren zoon opzettelijk zwaar ziek doen
     worden, opdat hij zich met zijn ouders zou verzoenen en van zijn zondig gedrag berouw krijgen.
     Het was alles zoo wonderbaar in zijn werk gegaan.... En nu zou hij zich ook natuurlijk met zijn
     arme vrouw verzoenen, zoodat alles weer goed werd. Zij vouwde de handen, en hare blauwe
     onschuldige oogen zagen naar omhoog. Met de lippen een dankgebed uitspreken deed zij niet, dat
     was niet noodig De predikant, bij wien zij als jong meisje hare belijdenis deed, had haar
     gezegd, dat ééne gedachte als erkentenis van Zijn goedertierenheid voldoende was om Hem te
     bevredigen. En dat blijde dankbare gevoel in haar wist Hij dus.</p>
    <p>Al de volgende weken bleef zij in die stemming. De zieke nam wel langzaam maar geleidelijk in
     beterschap toe. En Meryan kwam nu en dan met Baby over om den patient te bezoeken. Het was voor
     Johanna een genot vader en zoon dan samen te zien, zoo kalm sprekend over koetjes en kalfjes,
     zoo echt heerlijk gewoon en gezellig, alsof al het vroeger gebeurde niet meer dan een droom was
     geweest.</p>
    <p>‘Wat heb ik mevrouw Denners in lang niet gezien,’ zeide hij op een middag, toen hij al
     dagelijks eenige uren mocht opzitten. Zijn moeder, tegenover hem, hield zich met een handwerkje
     bezig, en hij lag in een fauteuil bij het venster, met eenige tijdschriften op een tafeltje
     naast zich. ‘En Anna....’ vervolgde hij na een poosje half aarzelend, ‘Anna kon nu ook wel eens
     komen, dunkt me.’</p>
    <p>‘Anna?....’ en op Johanna's tevreden gezicht kwam een bijna strenge uitdrukking. ‘Ik zou het
     al heel ongepast vinden als een jong meisje een heer op zijn kamers kwam opzoeken! Ik ben blij
     dat mevrouw Denners, die het anders met le qu'en dira-t-on waarlijk zoo nauw niet neemt, ten
     minste dàt toch schijnt te begrijpen.’</p>
    <p>‘Zou Anna niet eens met haar moeder kunnen meekomen? Vooral omdat u hier is, kan dat best; en
     voor mij is zij letterlijk een zuster.’</p>
    <p>‘Hm! een zuster!... dat klinkt heel mooi.... maar zij is nu eenmaal geen zuster van je! En ik
     moet je zeggen, beste jongen, nu wij dat chapitre toch aanroeren.... dat je veel te veel met
     die Anna vervuld bent. Je heele ziekte door heb je maar steeds geroepen om “Anna”!! Ik vind dat
     niets goed.... en ik weet zelfs niet hoe ik zoo iets noemen moet!’ Hier trachtte Johanna hoe
     langer hoe strenger te kijken.</p>
    <p>‘Heb ik steeds om Anna geroepen?’ vroeg de zieke haastig.</p>
    <p>‘Ja, in je ijlen. Ik wist er zelfs geen raad meê als de verpleegster er bij was. En ik, die
     waarlijk niet graag jok, heb maar een onwaarheid verzonnen en gezegd dat je om je zusje
     riep!’</p>
    <p>‘Ik riep ook om mijn zusje....’ zei Barthold, droomerig het venster uit starend. ‘U weet niet
     wat Anna voor me is, moeder; wij zijn geestelijk zoo nauw verbonden.... we zijn letterlijk één
     in denken en begrijpen en alles....’</p>
    <p>Johanna lei haar handwerk neer en zag hem aan.</p>
    <p>‘Bart, pas op! Je bent op een gevaarlijken weg! Geef niet toe aan zulke verkeerde dingen. Ik
     voor mij houd niets van zoo'n quasi-zusterschap! Dat is maar met mooie woorden schermen. Je
     hebt je verraden in je ziekte.... en ik zeg je dat je gewoon weg op die Anna verliefd
     bent!’</p>
    <p>Barthold werd eerst donkerrood, toen weer bleek, bleeker dan te voren. En Johanna, wie het
     ten eenemale aan diplomatie faalde, ging ijverig voort, meenende haar moederlijke autoriteit
     eens te doen gelden en ernstig op te treden:</p>
    <p>‘En je bent een getrouwd man, Bart, vergeet dat niet! En als je nu - wat natuurlijk moet
     gebeuren - je met je vrouw zult verzoenen, mag die Anna niet meer voor je bestaan! Dat begrijp
     je toch wel?’</p>
    <p>Barthold sprak nog altijd niet. Hij hoorde volstrekt niet wat zij het laatst gezegd had. Die
     plotselinge revelatie van daareven domineerde hem geheel. Hij beluisterde nu alleen zichzelf,
     zijn eigen hartkloppingen. Wel herinnerde hij zich hoe in zijn koortsdelirium, hem aanhoudend
     had omzweefd iets liefelijks en rust-gevends waarnaar hij smachtte, maar dat altijd ver bleef
     en nooit nader kwam. Of dat iets - dat hem als een droombeeld was, de trekken van Anna had...
     dàt herinnerde hij zich niet meer. Hij wist alleen maar zijn verlangen, te kunnen bereiken dat
     hem verkwikkende, als ware hij een dorstende die in de verte een koele bron gewaar wordt. O!
     het droomzoete van dat hem steeds omzwevende visioen!</p>
    <p>Hij leunde achterover in zijn ziekestoel, de oogen sluitend. Zijn moeder vermoedde weinig wat
     er in hem omging, en hoe hij, door haar op het spoor gebracht, zich nu langzamerhand ging
     verklaren dat heimweê naar Anna, dat, zoodra zijn bewustzijn was teruggekeerd, hem was gaan
     kwellen.</p>
    <p>Johanna vond zijn zwijgen een gunstig teeken.</p>
    <p>‘Hoe denk je er over, Bart? Willen we haar nu maar eens laten komen?’</p>
    <p>‘Ja, moedertje, laat haar komen, al is het maar even! Zij is zoo goed voor me geweest het
     heele laatste jaar.... en ik heb ook zooveel met haar te praten over ons gemeenschappelijk
     werk’</p>
    <p>‘Och, ik bedoel dat meisje niet.... ik bedoel Carla natuurlijk.... Carla, je eigen vrouw!’
     zeide Johanna knorrig wordend.</p>
    <p>‘Carla!’ herhaalde hij op een toon van innigen afschuw. Toen richtte hij zich overeind met
     iets van de vroegere energie.</p>
    <p>‘Geen woord meer over die vrouw, moeder, als u mij niet tot het uiterste wilt brengen!.... Ik
     ben nog niet sterk genoeg voor discussies!’ - Hij greep met een gebaar van pijn zijn hoofd
     vast, alsof de gloeiende tangen, die weken lang zijn hersens hadden omwoeld, hem weer gingen
     folteren. En Johanna, ziende hoe zijn gelaat plotseling als vertrokken werd, schrikte
     hevig.</p>
    <p>‘Neen, neen, blijf bedaard, ik zal haar niet meer noemen, ik beloof het je!’ zeide zij
     schielijk. ‘Wat ben je nog zwak en zenuwachtig! Wacht, je ziet opeens weer vuurrood! Ik zal een
     compres met water op je hoofd leggen!’</p>
    <p>Het ijskoude nat deed hem goed. ‘Ja, ik schijn nog zwak te zijn....’ zeide hij flauw, ‘akelig
     genoeg! Ik ga al heel langzaam vooruit. Belooft u me nu,’ vervolgde hij dringend, ‘dien naam
     nooit meer te noemen?’</p>
    <p>‘Neen, neen, nooit meer,’ zeide Johanna sussend zooals men met een klein kind doet.</p>
    <p>‘En zweert u me dat u haar nooit zult laten komen onverwachts, zoodat ik haar plotseling voor
     me zou zien? Ik zeg u dat het mijn dood zou wezen!’</p>
    <p>‘Ik zweer het je, mijn beste jongen....’ zeide zij, te angstig geworden om niet alles te
     zeggen wat hij wilde. ‘Als je nu maar weer kalm wordt....’</p>
    <p>‘Ja, ik zal kalm zijn; dank u, moedertje lief!’</p>
    <p>Hij zag haar aan met zijn ernstigen, door zielelijden vroegtijdig gerijpten blik, haar geheel
     begrijpend in haar kinderlijke naïeveteit en geestelijke ontoerekenbaarheid; en hij nam in een
     plotselinge opwelling haar handen, bracht die herhaaldelijk aan zijn lippen en heete tranen
     stroomden hem uit de oogen. ‘Arm, best, trouw, goed moedertje!’ herhaalde hij nog eens.</p>
    <p>En zij, niets begrijpend van die onstuimige teederheid die zoo vreemd in hem was en haar
     verontrustte:</p>
    <p>‘Als ik je nu maar geen kwaad heb gedaan!....’</p>
    <p>‘Neen, u heeft me geen kwaad gedaan. En nu zou ik zoo graag wat alleen zijn, mag ik? Ik
     geloof dat ik wat zal kunnen slapen. En u weet, als er iemand in de kamer is gaat dat
     nooit.’</p>
    <p>‘O! als je slapen wil, ga ik hiernaast, dat is best. Dag mijn jongen!’</p>
    <p>En na nog een laatsten kus ging zij naar het aangrenzend vertrek, en hij lei doodstil,
     slapende zooals zij dacht; maar zijn oogen bleven wijd geopend en hij staarde afgetrokken naar
     de voorwerpen die hem omringden zonder ze te zien, geheel opgaande in zijn denken en droomen
     over <hi rend="it">haar</hi>, over Anna!</p>
    <p>Den volgenden morgen constateerde de dokter bij zijn patient, die een zeer onrustigen nacht
     had gehad, een sterke verheffing van temperatuur.</p>
    <p>‘Is er iets bijzonders voorgevallen, Mevrouw? Kan hij misschien de een of andere emotie
     hebben gehad?’ vroeg de medicus op ontevreden toon, met Barthold's pols in de eene en zijn
     horloge in de andere hand.</p>
    <p>‘Ik geloof het niet, dokter.... maar wij hebben gisteren misschien wat druk gepraat.’</p>
    <p>‘U ziet mijn moeder aan, dokter, alsof u haar van mijn koorts de schuld zoudt willen geven!’
     zeide Barthold met een glimlach. ‘Er is niets gebeurd.... ik voel me juist veel prettiger van
     morgen.’</p>
    <p>De dokter schudde het hoofd en zag van moeder naar zoon, tegen zichzelf zeggend dat er
     blijkbaar iets niet in den haak was, maar hij het rechte toch niet zou te weten komen.</p>
    <p>‘Enfin.... gij moet het zelf weten. Maar denk er aan: niet veel praten, geen opwinding. Rust,
     strikte rust en gemoedskalmte; anders kan er zeer goed een instorting plaats hebben!’</p>
    <p>‘Wij beloven gehoorzaamheid, dokter, stipte gehoorzaamheid! Niet waar, moeder?’</p>
   </div>
   <div type="chapter">
    <head><hi rend="it">[LXI]</hi></head>
    <p>Veertien dagen later was hij genoeg aangesterkt om de reis naar Wiesbaden te ondernemen. Maar
     nu verklaarde hij zijn moeder pertinent, niet te zullen vertrekken alvorens Anna bij hem was
     geweest.</p>
    <p>‘Ik zal het mevrouw vragen waar u bij is!’ zeide hij voordat Johanna iets had kunnen
     tegenwerpen, ‘en beiden kunt u van ons gesprek getuigen zijn, dus van ongepastheid is geen
     sprake. In uwe tegenwoordigheid kan ik elk jong meisje ontvangen. Ik verlang haar terug te zien
     niet alleen, maar ik heb haar tal van instructies te geven. En als u mijn verzoek weigert,
     welnu dan blijf ik hier. Hier zal ik ook wel beter worden, al duurt het wat langer. Als ik een
     fabrieksarbeider of straatveger of zoo iets was, zou de dokter wel van reisjes naar Wiesbaden
     gezwegen hebben.... dus kan ik er ook buiten.’</p>
    <p>‘In welken afschuwelijken tijd leven we toch!’ zeide Johanna, in wanhoop hare oogen ten hemel
     heffend. ‘Jezelf te vergelijken met het plebs.... Zal je op dat punt dan nooit wijzer worden,
     nooit eens dieper leeren nadenken!’</p>
    <p>Een oogenblik maakte Barthold een beweging.... een snelle driftige flikkering in zijn donkere
     oogen. Toen bezon hij zich en zag zijn moeder aan, goedig, vol toegevendheid.</p>
    <p>‘Neen, dat dieper nadenken schijnt nog maar niet te willen komen. Maar we spraken over Anna,
     weet u nog wel?’</p>
    <p>‘Je vader, die op het punt van vormen zoo streng is, zou het zeker <hi rend="it">nooit</hi>
     dulden! En als ik het duld, vind ik mijzelve onvergeeflijk zwak!’</p>
    <p>‘Maar een moeder mag altijd zwak wezen, desnoods onvergeeflijk zwak! Daar is zij immers
     moeder voor....’ zeide Barthold glimlachend.</p>
    <p>Johanna zuchtte diep, en bij het eerstvolgend bezoek van mevrouw Denners, die elke week eens
     naar hem kwam zien, zag zij zich zelfs genoodzaakt, ingevolge een smeekenden blik van haar
     zoon, het verzoek door hem geformuleerd te ondersteunen.</p>
    <p>‘Goed,’ zeide mevrouw Denners, die bij zich thuis ook reeds menigen smeekenden blik had
     weerstaan, en na deze duidelijke approbatie van mevrouw Meryan er geen bezwaar in zag, ‘dan kom
     ik den dag vóór je vertrek met Anna afscheid nemen.’</p>
    <p>‘Begint u thans niet een beetje sympathie voor mevrouw Denners te krijgen, nu u haar beter
     leert kennen?’ vroeg Barthold toen zij vertrokken was. ‘Voelt u niets van dat in-gedistingeerde
     wat in haar is?’</p>
    <p>Zijn moeder schudde van neen.</p>
    <p>‘Misschien komt het doordien ik weet dat die familie zoo'n noodlottigen invloed op je heeft
     gehad en je.... enfin - laten we het maar noemen - op den verkeerden weg heeft gebracht. Neen,
     ik houd niets van zulk soort van menschen, en voel me ook niet met haar op mijn gemak. Dan
     bevalt haar man me nog beter. Hij schijnt ten minste nog al goedig.’</p>
    <p>Barthold zuchtte onhoorbaar. Hij had zijn moeder hartelijk lief en toch.... al verweet hij
     het zich aanhoudend - toch zag hij er zoo tegen op de eerstvolgende weken geheel alleen met
     haar en Baby te Wiesbaden te moeten zijn. De bezoeken van mevrouw Denners waren hem, nu hij
     convalescent was, een verkwikking, ook al kon hij in tegenwoordigheid zijner moeder nooit de
     onderwerpen aanroeren waarin hij het meest belang stelde. Hij vreesde te veel haar in
     tegenwoordigheid van die edeldenkende vrouw een van die ontzettende opmerkingen te hooren
     uiten, die in de geestelijke en intellectueele sfeer waarin de Denners vertoefden nimmer gezegd
     of gedacht werden, en voor hemzelven even zoovele moreele geeselingen waren. Hij sprak dus
     nooit met Anna's moeder over tal van zaken die hem vervulden, noch over zijn werk en alles wat
     hij zoolang had moeten verzuimen helaas. Het was Thornton, die, hoewel zelf overkropt met
     arbeid, zijn redactiewerk had waargenomen, en eenigen zijner meest ontwikkelde vrienden onder
     de arbeiders, behoorende tot de leesclubs, hadden het overige gedaan.</p>
    <p>Hij snakte er naar dit alles weer zelf op zich te nemen, en verlangde daarom naar Wiesbaden,
     dat volgens den dokter zijn genezing stellig een maand zou bespoedigen.</p>
    <p>Toen hij een paar middagen later, na reeds lang de pendule-wijzers in spanning te hebben
     nagegaan, de voordeurschel hoorde en daarna schreden op de trap, stond zijn hart letterlijk
     stil.</p>
    <p>Haar weder te zien nu.... nu hij zichzelf kende.... en wist waarom hij naar haar hunkerde als
     een bloem naar het licht.... dat was zaligheid en tegelijk smart.... Maar de zaligheid
     domineerde. En nog zwak en sentimenteel gestemd door zijn ziek-zijn, zag hij alles in lichte
     aetherische tinten, eischte hij niets terug, vroeg hij zich niet eens af wat haar gevoel voor
     hem was. In volkomen hartstochtloos extatisch verlangen dorstte hij naar haar. Haar te zien en
     te hooren was hem genoeg. En nu kwam zij.... wàs er eindelijk.... de deur ging open.</p>
    <p>Doch daar trad binnen, in plaats van het levendige bloeiende meisje dat hij zich herinnerde,
     een bleeke, lijdende vrouw met ingezonken wangen en strakke treur-oogen, die hij ter nauwernood
     herkende....</p>
    <p>‘Anna, ben jij het?....’</p>
    <p>Zij trad nader, niet in staat zelfs een geluid te geven.... en kwam staan naast zijn
     fauteuil, waarop hij, haar tegemoet willende gaan, was teruggevallen. En vier handen grepen
     elkaar vast, bijna krampachtig.... en zoo bleven zij elkander aanstaren, zich in het minst niet
     bewust dat er anderen in de kamer waren en zij geobserveerd konden worden.</p>
    <p>En zij werden geobserveerd. Mevrouw Denners, ziende hun overweldigende emotie, had zich uit
     een gevoel van kieschheid afgewend. Maar Johanna staarde naar hen met groote afkeurende oogen.
     Zelfs zij kon zich geen oogenblik vergissen. Ook zij had Anna gezien, een jaar te voren, op
     Rustoord, in volle jonge levenskracht.... en zoo zag zij haar weder.</p>
    <p>‘Jij bent toch niet ziek geweest?’ vroeg hij eindelijk bijna fluisterend.</p>
    <p>Zij schudde van neen met een bevenden glimlach, en trok zachtjes een harer handen uit de
     zijne, om schielijk weg te vegen een dikke verraderlijke traan die langs haar wang
     biggelde.</p>
    <p>Daarna spraken zij geen van beiden meer en zagen elkander slechts aan. ‘Jij bent van mij en
     ik ben van jou!’ schenen zijn oogen te zeggen.</p>
    <p>‘Hij valt je zeker nog al mee, Anna?’ kwam haar moeder nu tusschenbeiden om de spanning te
     verbreken. ‘Hij is in den laatsten tijd nog al snel bijgekomen.’</p>
    <p>Zij knikte.</p>
    <p>‘Ja....’ zeide zij toen zacht.</p>
    <p>‘Hemelsche goedheid!’ dacht Johanna, ‘wat moet daaruit worden!’</p>
    <p>Haar had het jonge meisje niet eens opgemerkt, niet eens gegroet. Johanna's koude prozaïsche
     natuur kwam heelemaal in opstand tegen zoo'n ongelooflijk gemis aan decorum.</p>
    <p>Mevrouw Denners keek Johanna aan, zag alles en begreep haar geheel.</p>
    <p>‘En dat is <hi rend="it">zijn</hi> moeder!’ dacht zij. Daarop zeide zij hardop met
     nadruk:</p>
    <p>‘Anna.... je hebt Mevrouw Meryan, geloof ik, nog niet gezien. - Vergeef het haar,’ vervolgde
     zij zich tot Johanna wendend. ‘Wij hebben ons zeer aan uw zoon gehecht. Het laatste jaar is ons
     huis het zijne geweest’ (er lag een zweem van scherpte in haar toon) ‘en het weerzien grijpt
     haar natuurlijk aan.’</p>
    <p>Anna, door den toon van haar moeder tot de werkelijkheid teruggeroepen, trad dadelijk naar
     Johanna toe en deze reikte haar koel de hand.</p>
    <p>‘Ik dank u en uwe moeder zeer voor alles wat gij voor mijn zoon gedaan hebt,’ zeide zij
     beleedigend stijf.</p>
    <p>Anna zeide niets, maar de zachte oogen die een tijger hadden vermurwd, werden treurig tot
     Barthold's moeder opgeslagen.</p>
    <p>‘Ik ben weerloos, zooals gij ziet,’ stond er in die oogen te lezen. ‘Gij kunt zoo hard jegens
     mij wezen als gij wilt...’</p>
    <p>‘En nu zullen wij ons bezoek maar niet langer rekken,’ viel mevrouw Denners in, die aan het
     pijnlijk tooneel een einde wenschte te maken. ‘Het zakelijk gedeelte moet gij maar later
     afdoen. Tot weerziens, Meryan, ik hoop dat gij ons uit Wiesbaden goede berichten zult zenden en
     wij je als herboren zullen wederzien.’</p>
    <p>Zij drukte hem de hand, en Anna deed hetzelfde. Daarna een paar koele afscheidswoorden tegen
     Johanna.... en een oogenblik later ging de kamerdeur dicht.</p>
    <p>‘Bart....’ begon Johanna, zich voor hem plaatsend, ‘ik moet je zeggen....’</p>
    <p>‘Geen woord, moeder!’ zeide hij met verheffing van stem en zóó gebiedend, dat zij ontstelde.
     ‘Als u iets voor mij overhebt, verzoek ik u dringend den naam van Mevrouw Denners en haar
     dochter niet meer tegen mij te noemen. Er zijn dingen die te heilig zijn, om door woorden te
     worden ontwijd.’</p>
   </div>
   <div type="chapter">
    <head><hi rend="it">[LXII]</hi></head>
    <p>‘Als je mij nu zien kon, Rob,’ schreef Barthold een week of drie later uit Wiesbaden aan zijn
     vriend, ‘zou je me niet zoo medelijdend behoeven aan te staren als laatst, toen ik convalescent
     heette, maar, volgens je gezicht te oordeelen, er uitzag als een schelvisch die acht dagen lang
     op het droge heeft gelegen. Ik herleef in deze heerlijke lucht en goddelijke natuur. Zooals je
     weet, ben ik hier met mijn moeder en Margaretha. Elke herstellende zieke zou ik in Wiesbaden
     een voorjaarskuur willen laten doen. Ik geniet nu van het mij op hoog bevel opgelegde dolce far
     niente maar.... met het plan om zoo gauw mogelijk mijne schade te gaan inhalen, dat begrijp
     je!</p>
    <p>‘Als ik alleen was, zou ik je vragen ook een kleine vacantie te nemen en me hier te komen
     verrassen. Maar nu mijn zuster hier is, gaat dat niet, ofschoon.... je begrijpt - dat van
     vroeger.... c'est de l'histoire ancienne. Margaretha heeft een ware metamorphose ondergaan. Het
     kind van vroeger heeft zich ontwikkeld tot een ernstig geposeerd jong meisje, dat zich
     eindelijk bewust wordt een leeg, zelfzuchtig bestaan te leiden, en zich een levensdoel wil
     scheppen. Wij zijn onafscheidelijk geworden. Het is interessant die ontwikkeling gade te slaan.
     Wie in Amsterdam haar die impulsie heeft gegeven, weet ik niet. Zij heeft zóóveel vriendinnen,
     dat onder het aantal wel een paar goede elementen kunnen zijn, die een gelukkigen invloed
     hebben geoefend. Enfin, hoe en waardoor doet er niet toe, hoofdzaak is dat zij bezig is mensch
     te worden.</p>
    <p>‘Zij wil absoluut voor ziekenverpleegster gaan studeeren, want zij vindt zich te dom, zegt
     ze, voor iets anders. Maar dat tracht ik tegen te houden. Het zou voor mijn vader zoo'n
     ontzettende slag wezen, dat weet ik.... en er staan nog zooveel andere arbeidswegen voor haar
     open. Dat houd ik haar telkens voor. Maar elle y tient. En blijkt het op den duur een bepaalde
     vocatie, nu, dan is er niets aan te doen natuurlijk, en moet zij die volgen.</p>
    <p>‘Misschien kunnen jij en ik na de kuur te Wiesbaden, als moeder en zus huiswaarts keeren, wel
     ergens te zamen komen en nog een uitstapje maken hier of daar heen.... en dan gauw naar Delft
     terug. Want hoe ik ook van veel dingen hier geniet, ik verlang toch bovenal mijn arbeid weer te
     hervatten. En dan mijn eind-examens, en mijn Labour-Church, die al zoo'n uitbreiding kreeg!
     Heel lang zal het dus niet meer duren of ik kom tegen mijn gedwongen werkloosheid in
     opstand.’</p>
    <p>Toen Robert Kant dezen brief kreeg, die nog een bladzijde lang op dien toon voortging, las
     hij het eerste gedeelte wel tienmaal over.</p>
    <p>‘Ziekenverpleegster?’ dacht hij. ‘Dat mooie kind ziekenverpleegster! Is hij stapel geworden?
     Welzeker, hij heeft goed praten! Geen wonder dat het voor den ouden man een slag zou wezen! Dat
     ontbrak er nog maar aan.... Zijn zoon een communard en zijn dochter in een gesticht! Zóó iets
     kan zelfs een wijsgeer als ik niet goedschiks verwerken. Het is een echte Filistijn, die oude
     Meryan, dat is waar, en zelfs een die niet tot de slimsten behoort, want de Delila door hem in
     den arm genomen heeft jammerlijk gefaald; maar.... dit spijt me nu toch voor hem. Men moet maar
     ongelukkig zijn in de wereld!</p>
    <p>‘Weet je wat.... ik ga 'n kijkje in Wiesbaden nemen. Ik wil er toch wel eens uit. En daar zij
     mij heelemaal vergeten is, kan ik dat best doen. Een vocatie! Onzin, die vocatie! Hij schrijft
     zelf dat zij zich te dom vindt voor iets anders, arm kind.... een vocatie is het dus zeker
     niet! Die Bart is eenig met zijn ‘invloed van vriendinnen’! Klinklare onzin! Niets dan een
     jonge meisjes-deceptie! Ik ben natuurlijk niet zoo gek van me te gaan verbeelden dat ik nog de
     ‘hij’ ben! Maar een ‘hij’ is er! Een vocatie! Hij is belachelijk, die goede jongen, met zijn
     vocatie!</p>
    <p>‘Als de bewuste ‘hij’ een ander is, kan mijn verschijning niets geen kwaad.</p>
    <p>‘Maar als het nu eens was dat....</p>
    <p>‘Bah! advienne que pourra! Dan ben ik waarlijk niet te beklagen, en heb ik ten minste in die
     immoreele huwelijksloterij le gros lot getrokken.... want mijn heele leven alleen blijven gaat
     toch ook niet. Ik die een reine belangelooze liefde onbestaanbaar acht, krijg dan toch in ieder
     geval iets.... wat er drommels veel op lijkt! Al kan ik niet sentimenteel verliefd worden, dat
     kind zal ik gelukkig maken.</p>
    <p>Dan stel ik tegelijkertijd mijn moeder tevreden, die zoo hartstochtelijk naar kleinkinderen
     verlangt, en papa en mama Meryan zullen met betrekking tot haar ook wel dergelijke illusies
     koesteren. En zoodoende - en dat is de humor van de heele historie - zoodoende maak ik,
     aartsegoïst, een heelen kring van menschen gelukkig.... terwijl Bart, die het gansche menschdom
     in zijn hart draagt, den zijnen niets dan verdriet veroorzaakt. Nu - de geschiedenis vermeldt
     het wel niet.... maar Jozef en. Maria zullen ook heel wat meer genoegen hebben beleefd van hun
     andere kinderen dan van dien éénen, die vóór zijn geboorte den armen Jozef al voor een puzzle
     stelde....’</p>
    <p>Wanneer Robert eenmaal een plan had, draalde hij nooit lang met de uitvoering. Na van de
     directie der fabriek, waar hij technicus was en eerlang als vennoot zou optreden, een paar
     weken verlof te hebben gekregen, pakte hij zijn koffer en stond acht dagen na Barthold's brief
     te hebben ontvangen, in het hôtel ‘Die vier Jahreszeiten’ zijn vriend voor de oogen.</p>
    <p>Eenigszins onthutst staarde deze hem aan.</p>
    <p>‘Ben jij daar, Rob? Hoe is het mogelijk! En je zoudt wachten totdat mijn moeder en zuster
     vertrokken waren?’</p>
    <p>‘Waarom?’ vroeg Robert leuk.</p>
    <p>‘Waarom?.... Wel, dat weet je immers?’</p>
    <p>‘En je noemt het zelf de l'histoire ancienne!’</p>
    <p>‘Nu ja, dat denk ik ook. Maar men kan toch niet weten, en voorzichtigheidshalve....’</p>
    <p>‘Kom, wie denkt nu nog aan die malligheid van jaren geleden? Ik was erg verlangend je te
     zien, old fellow, en ik kon nu juist goed gemist worden op de fabriek.... later ging het minder
     goed. En met jou gaat het best, zie ik, je bent bepaald bezig te herleven. Zeg, hoe staan nu de
     zaken met den ouden heer? Is er kans op een definitieve verzoening?’</p>
    <p>‘Ik weet het niet,’ zeide Barthold en zijn gelaat betrok. ‘Die kwestie wordt nooit
     aangeroerd; voor mijn gevoel is de muur tusschen ons hooger dan ooit.... en de omstandigheden
     zullen dien niet omverhalen. Eerder is het tegendeel te verwachten.’</p>
    <p>Hij sprak deze laatste woorden met zoo'n diepe neerslachtigheid, dat Robert beter vond maar
     dadelijk van het onderwerp af te stappen en over Wiesbaden begon te spreken, dat hij nog van
     vroeger kende. ‘En wat heb je hier een lieven salon en een prachtig uitzicht!’ ging hij voort
     naar het balconvenster gaande.</p>
    <p>‘Ja, het is de mooiste kamer van het gansche hotel. In mijn hoedanigheid van zieke laat ik me
     maar bederven. Moeder en zus behelpen zich met heele leelijke kamertjes aan de achterzijde
     en....’</p>
    <p>Op dit oogenblik ging de deur open.</p>
    <p>‘Bart, ben je hier?’ klonk een zachte, hooge, ietwat slepende meisjesstem. ‘De post is er
     geweest. Een heel pakje brieven en couranten voor je.’</p>
    <p>Robert, die voor het venster stond, keerde zich schielijk om. Op den deurdrempel stond een
     mooi slank figuurtje, geheel in het zwart. En boven al dat stemmig zwart, hoog om den hals
     gesloten, zag hij een lief ovaal geposeerd nonnengezichtje met lelieblank teint en een paar
     groote vragende kinderoogen. En die oogen hem ziende, staarden hem aan.... eerst verbijsterd,
     en toen met een uitdrukking alsof zij plotseling een bovenaardsch visioen aanschouwden.</p>
    <p>‘Maggie, kom eens binnen....’ zeide Barthold, toen zij onbewegelijk als een standbeeld staan
     bleef. ‘Hier is nog een oude kennis van je. Zou je hem herkend hebben?’</p>
    <p>Zij glimlachte even bij die vraag, en toen ‘de oude kennis’ nadertrad, sloeg zij snel de
     oogen neer alsof haar plotseling iets verblindde.</p>
    <p>‘Dan is uw geheugen beter dan het mijne....’ zeide Robert, het handje dat hem werd toegereikt
     één ondeelbaar oogenblik vasthoudend, en haar met bewonderende verbazing beschouwend, ‘want ik
     zou u nooit herkend hebben!’</p>
    <p>‘Ja, zij is gegroeid in den laatsten tijd,’ zeide Barthold, niet zeer tevreden over Maggie's
     houding, die hem eenigszins verdacht voorkwam. ‘Te denken dat het misschien nog niet uit
     is....’ zeide hij bij zichzelf. ‘Ik gaf er wat om als Rob nu maar stilletjes was
     weggebleven!’</p>
    <p>‘Nu, Maggie, kan je vast aan moeder de komst van onzen vriend gaan vertellen,’ hernam hij, om
     haar het heengaan gemakkelijk te maken. ‘Straks komen we beneden. - Over een half uur is het
     table d'hôte,’ voegde hij er bij, zich weer tot Robert wendend.</p>
    <p>‘Is u op reis.... en gaat u vandaag weer verder?’ vroeg zij, het wagend hem aan te zien.
     Blijkbaar had zij niet eens naar haar broeder geluisterd.</p>
    <p>‘Als ik mag, en niet al te onbescheiden ben.... zou ik zoo gaarne eenige dagen hier
     blijven....’ antwoordde hij, en zijn mooie sympathieke oogen met hun geestige tinteling, die
     elke vrouw met wie hij sprak het streelend bewustzijn gaven harer eigen bekoorlijkheid,
     schonken aan die banale woorden een eigenaardige beteekenis.</p>
    <p>‘En al zou hij weg willen, wij laten hem zoo gauw niet gaan!’ zeide Barthold, zijn zuster
     thans definitief naar de deur dringend. ‘Wij komen dadelijk beneden, hoor!’ En de deur viel met
     onmiskenbare energie achter haar dicht.</p>
    <p>‘Draai liever den sleutel om, dat is nòg secuurder!’ zeide Robert, met een zekeren wrevel
     zich languit op een canapé werpend.</p>
    <p>Barthold antwoordde niet. Ook hij was ontstemd. Als Robert nu maar niet had opgemerkt dien
     blik waarmede zij hem had herkend.</p>
    <p>‘Je wil zeker wel rooken?’ vroeg hij, van zijn opmerking geen notitie nemend.</p>
    <p>‘Neen, dank je, zoo vlak vóór den eten rook ik liever niet.’</p>
    <p>‘Een glas sherry dan?’</p>
    <p>‘Ja, dat is goed?’</p>
    <p>‘Heb je al voor een kamer gezorgd?’ ging Barthold met een zekere drukte voort. ‘Hier in het
     hôtel is het stampvol. Ik geloof dat je beter zult doen daar aan de overzijde te gaan. <hi
      rend="it">Als</hi> er hier nog iets open mocht zijn, zullen ze je in een onmogelijk hok
     stoppen. Daar hebben zij 'n handje van.’</p>
    <p>‘Bart.... kerel.... als jij je er bij uitzondering eens toe zet heel diplomatisch te wezen,
     dan word je - neem me niet kwalijk - maar dan word je allervermakelijkst! Wezenlijk je
     diplomatie is al te doorzichtig!’</p>
    <p>En Robert schaterde van het lachen.</p>
    <p>‘Kom,’ vervolgde hij, ‘laten we elkaar nu geen knollen voor citroenen verkoopen. Ja, ik zie
     het wel, je gezicht voorspelt een donderbui.... en als ik nu ook diplomatisch werd - zoo op
     jouw manier, weet je - dan ben ik benieuwd waar we zouden aanlanden. Het liep zoowaar nog uit
     op een duel op de pistool op tien passen afstand! Maar parlons peu et parlons bien. Toen je me
     schreef dat je zuster plan had ziekenverpleegster te worden, en jij alweer klaar was dat
     natuurlijk een ‘vocatie’ te noemen, revolteerde me dat! Een jong mooi meisje, dat, in volle
     lenteweelde op een badplaats vertoevend, bij haar broeder met dergelijke histories aankomt,
     treurt om iets of om iemand.... dat staat bij mij vast, Je schreef me dat ik die ‘iets’ of die
     ‘iemand’ niet was.... Goed, dat nam ik dadelijk aan. Maar dàn behoef je nu niet je arme zuster
     letterlijk met een arm de deur uit te zetten en mij op quasi-beleefde wijze het hôtel uit te
     jagen! Nu, geef ik je logica of niet?’</p>
    <p>‘Ik heb je gezegd,’ zei Barthold eenigszins ongeduldig, ‘dat ik van niets volkomen zeker ben.
     En omdat ik mijn zuster hartelijk liefheb, vrees ik voor haar zelfs de schaduw van een
     verdriet.’</p>
    <p>‘Dat doet je hart eer aan,’ zeide Robert met een erg ondeugenden blik op het gelaat van den
     ander. ‘Maar nu kom ik pas aan het brandpunt van mijn redeneering. Mocht het wezen - en nu ik
     haar heb weergezien, hoop ik dit boven alles - mocht het nu wezen, dat <hi rend="it">ik</hi>
     nog steeds de gelukkige “iemand” ben, dan zal ik je vader vragen mij het geluk van zijn
     oogappel te willen toevertrouwen.’</p>
    <p>Barthold sprong letterlijk overeind.</p>
    <p>‘Wat zeg je daar? Meen je dat?’</p>
    <p>‘Ik zou thans waarachtig niet graag schertsen.’</p>
    <p>‘En je hebt zoo'n afkeer van het huwelijk?’</p>
    <p>‘Dat heb ik ook, maar ik heb nog meer afkeer van mijn leven zooals het nu is. En voorzoover
     in deze idiote samen-leving het huwelijk nu eenmaal 't eenige middel is om echtgenoot en vader
     te worden, moet ik den Rubicon wel overtrekken. Bovendien, zooals ik je reeds zeide, nu ik het
     bolronde bakvischje van vroeger veranderd zie in een.... ja, hoe zal ik je mijn indruk zeggen?
     Ik vind haar veel meer dan mooi.... ik vind haar een touchante verschijning. Of het komt door
     al dat somber zwart omlijstend dat jong aschblond kopje.... of door het besef dat ik toch
     misschien de directe oorzaak ben van de bewuste “vocatie!”.... Enfin, ik weet het niet, maar
     het heeft waarachtig iets van den zoogenaamden coup de foudre!’</p>
    <p>Barthold was nog niet van zijn verbazing bekomen. ‘Maar ben je niet bang, Rob, dat zij toch
     te veel kind is voor iemand van jouw natuur? Want hoewel de echt vrouwelijke behoefte in haar
     is ontwaakt zich aan anderen te wijden.... een kind is zij nog altijd. En intellectueele
     ontwikkeling moet je bij haar niet zoeken. Zij zal je geestelijk leven nooit kunnen
     deelen.’</p>
    <p>‘Zij is geen moderne vrouw, wil je zeggen, neen, goddank niet! Ik ben veel te ijdel om naast
     me een vrouw te dulden, voor wie ik ook slechts een episode ben.... even als zij voor ons, naar
     het heet! ik wil geen wederhelft die honderd en een dingen heeft die haar minstens evenveel
     interesseeren als mijn persoon! Ik zal me dan ook waarlijk geen moeite geven om haar te
     ontwikkelen of op te voeden - zooals jij dat noemt. Ik alleen moet haar heiland zijn.... de
     Messias op wien zij sedert haar vijftiende jaar onbewust heeft gewacht. Maar dan zal ik die
     heiland ook zijn en blijven en haar dragen door het leven zacht en veilig, als iets heel broos
     en teers en kostbaars, dat alle goeds tot haar ziet komen door mij. Zij is en blijft dan ook
     Baby.... voor mij mag zij nooit een anderen naam hebben. Zie je, dat is een verfijnd egoïsme
     waarvan jij je zelfs geen denkbeeld kunt vormen!’</p>
    <p>‘Neen, want ik wil een vriendin, een kameraad, met wie ik elke gedachte kan deelen, even als
     zij met mij.... maar die daarom niet minder aanhankelijk, niet minder vrouw is!....’ En
     Barthold dacht aan ééne, wier hand hij juist herkend had onder de brieven hem daareven door
     Maggie gebracht - aan eene wier brief hij dadelijk bij zich had gestoken. ‘Mijn Anna!’ klonk
     het als een hymme in hem. ‘Mijn arme Anna.... hij moest <hi rend="it">haar</hi> eens
     kennen!’</p>
    <p>‘Zoek jij maar in de werkelijkheid naar dat illusie-beeld dat je natuurlijk weer droomt!’
     zeide Robert. ‘Maar ik wil geen vriendin of kameraad. Ik houd haar liever kinderlijk, en zal
     wel voor twee tegelijk handelen en denken! Dus, als alles gaat zooals ik hoop, worden wij ten
     slotte nog broeders! Hoe is het mogelijk! Ik, nuchter practicus, tot zwager een
     gevoels-acrobaat!’</p>
    <p>‘Dat is ten minste,’ klonk het lachende antwoord, ‘een vrij wat logischer en consequenter
     wezen dan een would-be egoïst, wiens woorden en daden de sterkst denkbare goochelkunsten
     verrichten!’</p>
   </div>
   <div type="chapter">
    <head><hi rend="it">[LXIII]</hi></head>
    <p>Carla lag in haar gecapitonneerd en geparfumeerd boudoir van vieux rose, met het laatst
     verschenen deeltje van Marcel Prévost op haar knieën, dat Johan den vorigen avond voor haar had
     meegebracht. Boven de rustbank, waarop zij gepeletonneerd lag in welbehagelijke vadsigheid, een
     troonhemel van laag neerhangende zilverachtige stoffen, wier zachte tinten een wazigen
     achtergrond vormden, scherper accentueerend nog den rossen gloed van het haar en de
     hooggewelfde donkere wenkbrauwen, als met kunstenaarshand op het blanke voorhoofd gepenceeld.
     Zij las echter niet, maar bekeek met een half spottenden, half nieuwsgierigen glimlach een
     briefje haar zooeven gebracht - een kort briefje van enkele regels en dat onderteekend was:
     ‘Anna Denners.’</p>
    <p>‘Wat ter wereld kan die mij te zeggen hebben?’ dacht zij, een beetje geïntrigeerd. ‘Zouden
     die twee misschien daar in Delft verliefd op elkaar zijn geworden? Dat zou amusant wezen. Nu,
     ik gun het hun van harte! Maar wat behoeft ze mij er dan meê te bemoeien? Ik zal hen niet
     storen in hun amours!’</p>
    <p>Zij lachte hardop, maar het was geen vroolijke lach, en zij zag er ook niet opgewekt uit,
     integendeel. Ondanks haar nonchalante pose verried haar wezen een zekere mate van
     geënerveerdheid, en in haar oogen lag iets tartends, alsof zij daar, op haar rustbank
     uitgestrekt, bezig was den een of anderen onzichtbaren vijand uit te dagen.</p>
    <p>Zou de oude heer den vorigen winter gepraat hebben, na die scène met den brief.... of
     verbeeldde zij het zich, dat sommigen harer kennissen minder lief en voorkomend waren sedert
     zij met haar schoonouders gebrouilleerd was? En Alie.... nu, die was al lang jaloersch en bijna
     onbeleefd geweest, maanden te voren al!</p>
    <p>Wel <hi rend="it">was</hi> het erg vervelend die brouille! Want op den duur zou men er over
     gaan praten natuurlijk. Maar als papa gedacht had haar te straffen met vermindering van
     inkomen!... Welk een kolossale som had hij haar door zijn zaakwaarnemer laten aanbieden, als
     zij in een echtscheiding wilde toestemmen!.... bijna een fortuin! Maar scheiden.... nooit! Zij
     wilde voor de wereld zijn en blijven Mevrouw Meryan, en als zoodanig verkeeren in hun côterie.
     En als Johan nu maar wat voorzichtiger werd met zijn brieven, en zij de apparences sauveerden,
     dan zou de wereld, ter wille van de Meryans en vooral ter wille van Johan, wel de oogen
     sluiten. Johan met zijn kolossaal vermogen en die overal in zat, was eenvoudig
     onaantastbaar.... en Meryan zou, nu zijn oudste zoon er meê gemoeid was, nooit schandaal
     verwekken! Zij was dus volkomen veilig.</p>
    <p>Half ongeduldig sloeg zij de bladzijden om van het boek op haar schoot.</p>
    <p>Dat Holland, en vooral dat stijve Amsterdam, was toch ook zoo vervelend! Den Haag was veel
     beter.... maar die Parijsche wereld door Prévost geschilderd, dàt was ten minste leven! Als zij
     in die sfeer waren, behoefden zij en Johan volstrekt niet zoo angstvallig te wezen! Iedereen
     zou hun verhouding weten en zij zou met Alie de beste vrienden zijn, waarom niet? In andere
     landen was zoo iets immers dood gewoon!</p>
    <p>Zij haalde vol ergernis de schouders op, en daarna trok het briefje weer haar aandacht.</p>
    <p>‘Dwaas eigenlijk, dat bezoek van Anna Denners! Och, ik zal haar morgen om drie uur maar
     afwachten.... dan behoef ik niet te antwoorden en ben ik er van af. Maar begrijpen doe ik het
     niet. <hi rend="it">Als</hi> zij verliefd op hem is, moest zij mij, zijn eigen vrouw, liever
     uit den weg gaan; dat zou vrij wat rationeeler wezen.’</p>
    <p>Plotseling vloog haar een gedachte door hét hoofd.</p>
    <p>‘Als zij ook eens kwam om me te vragen in een scheiding toe te stemmen!... Dát zal het wezen.
     Maar dan is haar komst te vergeefs! Vrij zal hij nooit worden tenzij.... tenzij ik zelve nog
     eens lust kreeg te hertrouwen! Dat zou kunnen gebeuren als....’</p>
    <p>Haar oogen flikkerden met phosphorischen gloed. O! die Alie.... die ondanks alles toch zijn
     vrouw was, zijn wettige vrouw.... al gaf hij ook niets om haar! Zij knarsetandde en balde haar
     handjes in plotselinge woede! Met alle kracht naar iemand's dood te wenschen, was een doodzonde
     waarvoor men in de hel kwam! Dat zou zij dan ook nooit doen, maar.... als Alie ten gevolge van
     haar aanhoudende bevallingen nu eens kwam te sterven dan.... O! dan zou zij eindelijk gelukkig
     kunnen worden! Want Johan vertrouwde zij. Johan zou haar nooit verlaten! Van hem kon zij nu
     zeker zijn!</p>
    <p>Den volgenden middag, precies op het aangekondigde uur, hoorde Carla, die in de tuinkamer
     Anna Denners afwachtte, de voordeurschel, en weinige oogenblikken later werd door den groom de
     bezoekster binnengelaten. Zij rees overeind en trad haar vriendelijk tegemoet. Van te voren had
     zij haar aan te nemen houding bestudeerd. Zij was volstrekt niet op dat meisje gebeten, dacht
     zij bij zichzelve, integendeel. Meer en meer begrijpend wat er gaande was, vond zij zelfs in
     haar een onverwachte bondgenoote. Als Barthold verliefd op haar was, des te beter, dat was de
     zekerste hinderpaal tot elke verzoening. En als zoo iets bekend werd - en daar kon zij zelve
     voor zorgen - dan werd zij tegenover de wereld de ongelukkige verstooten verongelijkte
     echtgenoote.</p>
    <p>Anna Denners was dus als het ware een redding voor haar en maakte hare positie sterker dan
     ooit. Bovendien, in hare stelling van wettige vrouw zich hoog en trotsch gevoelend, vond zij
     het aardig tegenover ‘dat arme kind’ een nederbuigende welwillendheid aan den dag te
     leggen.</p>
    <p>Maar wat was zij veranderd in anderhalfjaar tijd! Bepaald afgevallen en vermagerd en leelijk
     geworden! Een prachtige conquête die de arme sukkel daar gemaakt had!</p>
    <p>‘Mevrouw....’ begon Anna met zachte haperende stem en met moeite ademhalend de eerste
     oogenblikken; ‘ik begin met u om vergeving te vragen voor datgene wat ik u kom vragen. Daar ik
     nagenoeg een vreemde voor u ben, zal het u misschien een onbescheidenheid lijken.... en toch is
     het werkelijk geen onbescheidenheid die mij tot u brengt.... Ik kom u vragen of u.... om uw
     echtgenoot treurt, of u misschien erg lijdt onder de scheiding?’</p>
    <p>Op deze abrupte vraag was Carla volstrekt niet voorbereid. Te veel verrast om diplomatisch te
     zijn, eenigszins geprikkeld door de belachelijke veronderstelling dat zij, Carla, zou treuren
     om dien halven idioot, en vooral vreezend dat er misschien een verzoening werd voorbereid,
     antwoordde zij met een geërgerd lachje: ‘Niet in het minst, juffrouw Denners.’</p>
    <p>Zij zag dat een glans van geluk zich op het bleek gelaat vertoonde, en dadelijk had zij spijt
     van haar antwoord.</p>
    <p>‘En mag ik u nu op mijn beurt vragen,’ zeide zij koel, ‘waarom u dat wenscht te weten?’</p>
    <p>‘Omdat <hi rend="it">ik</hi> hem liefheb,’</p>
    <p>‘Dat is toch onbeschaamd!’ dacht Carla.</p>
    <p>‘Ik vind het eenigszins vreemd,’ sprak zij nu op hoogen toon, ‘dat u mij, zijn echtgenoote
     (zij legde bijzonderen nadruk op dat woord), zoo iets bekent.’</p>
    <p>‘Waarom zou ik dat niet bekennen? Dat u niet van hem houdt, geeft mij immers volle vrijheid
     hem lief te hebben?’</p>
    <p>‘Liefhebben een getrouwd man! Ik verbaas mij dat u den moed hebt <hi rend="it">mij</hi> zoo
     iets te zeggen!’</p>
    <p>‘Ik zou dat nooit gezegd hebben, als u onder de scheiding hadt geleden en een verzoening
     wenschte. Niet alleen zou ik dan mijn geheim hebben bewaard, maar ik had hem nooit
     weergezien.... al zou mij dat misschien het leven hebben gekost!’</p>
    <p>‘Zoo.... dus u denkt hem thans wel weer te zien en misschien aan uw schuldige liefde toe te
     geven! En aan mij, zijn eigen vrouw, durft u dat zeggen!....’</p>
    <p>Carla sprak die woorden met strengheid uit, en Anna, hoewel ten volle overtuigd dat de
     levenswandel van de vrouw tegenover haar na haar huwelijk onberispelijk was geweest, zag haar
     strak en met opgerichten hoofde aan.</p>
    <p>‘Van het oogenblik dat u Meryan niet lief hebt, beschouw ik u niet meer als zijn vrouw.’</p>
    <p>Carla's oogen vlamden.</p>
    <p>‘Juffrouw Denners, ik geloof dat u vergeet tegen wie u spreekt. Ik ben en blijf zijn wettige
     echtgenoote voor God en voor de menschen; en een jong meisje dat zich niet schaamt haar liefde
     te bekennen voor een man die aan een andere vrouw verbonden is, kan ik - het spijt mij u dit te
     moeten zeggen - niet langer in mijn tegenwoordigheid dulden. U schijnt de immoraliteit van wat
     u doet en zegt niet eens te beseffen!’</p>
    <p>Carla was werkelijk verontwaardigd. Zij, de wettige vrouw, voelde zich zoo trotsch en zoo
     fatsoenlijk tegenover dat schaamtelooze schepseltje.</p>
    <p>‘Mijn immoraliteit ben ik mij zeker niet bewust....’ zeide Anna treurig. Zich beleedigd
     voelen was onmogelijk! Die vrouw die zonder liefde voor geld zich had verkocht - en dit doorzag
     zij thans geheel - was zoo klein en arm en deerniswaardig in haar oogen.</p>
    <p>Carla rees met waardigheid overeind, aldus te kennen gevend dat zij het onderhoud als
     geeindigd beschouwde.</p>
    <p>‘Als zij mij ten minste had en smeekte in een scheiding te willen toestemmen, zich desnoods
     op haar knieën voor mij wierp....’ dacht zij, ‘dat zou ik ten minste begrijpen, Want waarvoor
     is zij nu eigenlijk hier gekomen...? als ik dat nu maar wist!’</p>
    <p>En toen Anna ook oprees, en daar stond in al ‘haar insolente koppigheid’ zooals Carla het hij
     zichzelve noemde, kreeg zij op eens een aanvechting om haar te pijnigen.</p>
    <p>‘Vlei u niet met de illusie dat ik <hi rend="it">ooit</hi> in een scheiding zal toestemmen!’
     zeide zij met een sarcastisch lachje.</p>
    <p>‘Neen, daaromtrent hoop en verwacht ik niets meer; dat wist ik reeds....’ zeide Anna
     bedaard.</p>
    <p>‘Zoo.... wist u dat reeds?’</p>
    <p>‘Ja, Meryan heeft daarover onlangs aan zijn vader geschreven; en deze heeft geantwoord dat
     gij besloten waart hem nimmer zijn vrijheid terug te geven. Juist die pertinente weigering
     heeft mij doen vermoeden, dat u wellicht nog op een verzoening wachtte, dat u hem lief hadt....
     zonder uzelve of anderen dit te willen bekennen misschien! Daarom ben ik vóór zijn terugkeer
     uit Wiesbaden hier gekomen. Want dán zoudt gij voor mij in waarheid zijn echtgenoote wezen. Dan
     zou ik voor goed uit zijn bestaan zijn verdwenen en had ik u gesmeekt goed voor hem te zijn, en
     zijn mooi rijk leven te deelen en hem gelukkig te maken, nu ik zelve dat niet doen mocht. Maar
     thans heb ik u gezien en gesproken en ben ik volkomen gerust. Nu ik weet dat geen liefde maar
     haat u bezielt, is een echtscheiding voor ons bijzaak.’</p>
    <p>Dat was voor Carla te veel. Zij begon driftig te worden.</p>
    <p>‘Zoo, is dat bijzaak? Dus u vindt er niets in, naar het schijnt, om met mijn man in ontucht
     te gaan leven?....’</p>
    <p>‘Hij is uw man niet. Hij behoort mij toe, omdat wij elkaar lief hebben Ontucht, voor den man
     zoowel als voor de vrouw, is zich verkoopen zonder liefde.... gehuwd of ongehuwd - met de wet
     of buiten de wet! Dát en dat alleen is ontucht!’</p>
    <p>‘Juffrouw Denners....’</p>
    <p>‘En ik zal er trotsch op wezen, Mevrouw, hem in het aangezicht der geheele wereld mijn leven
     te wijden - te meer nu hij door u, krachtens de wet, kan gemarteld worden. <hi rend="it"
      >Die</hi> immoraliteit schijnt gij u helaas niet bewust te zijn!’</p>
    <p>‘Ga heen, oogenblikkelijk, of ik laat u door mijn dienstboden de deur uitwerpen!’ schreeuwde
     Carla, vuurrood, geheel buiten zichzelve. Het dun vernisje beschaving, waaronder zij hare ware
     natuur verborg, was op eens verdwenen. En Anna, geen oogenblik hare zelfbeheersching
     verliezend, boog hooghartig zwijgend en ging.</p>
    <p>‘Het spijt me, het was onedel van me haar voor de voeten te werpen de schande zich te hebben
     verkocht!’ dacht Anna, op straat gekomen. Zij was bleek als een doode en beefde van het hoofd
     tot de voeten. ‘Ik had dat niet moeten doen.... zij is zoo totaal onverantwoordelijk in dat
     opzicht.... en een zwakke te beleedigen moest ik beneden mij hebben geacht.’</p>
   </div>
   <div type="chapter">
    <head><hi rend="it">[LXIV]</hi></head>
    <p>De zomer was daar. Geheel hersteld uit Wiesbaden teruggekeerd, had Barthold zijn studiën
     hervat. Toen hij Anna wederzag, scheen zij na al haar lijden als herboren. In de weken van zijn
     afwezigheid hadden zij geregeld gecorrespondeerd, maar niet één woord in hun brieven had uiting
     gegeven aan wat er in hen omging. Wel straalde het onbewust door in elken regel, openbaarde het
     zich vooral bij hem in de behoefte haar mede te deelen zijn indrukken van de omgeving, van de
     natuur, van alles wat hem, die nog zoo weinig gereisd had, bezielde in die periode van
     gedwongen intellectueele rust. Want in de nog rijkere zieleontvankelijkheid van den pas uit een
     doodelijke ziekte herstelde, vermocht hij met nog meer aandacht en intensiteit te beluisteren
     den polsslag van dat Leven, dat hem telkens weer nieuwe mysteriën ontsluierde.</p>
    <p>Hij begreep nog niet dat wat hij wellicht eenmaal zou begrijpen: dat het was de weeldevol
     opborrelende bron van zijn eigen geest, die het aanschouwde en gevoelde omzette in
     schoonheid.... even als de arme onvruchtbare menschenziel, met haar verdorrenden sterielen
     adem, het grootste en heerlijkste reduceert tot niets, en alleen van eigen kleine armzalige
     zelfheid de weerspiegeling ziet in de grootsche levensbewegingen rondom.</p>
    <p>Eenigen tijd na zijn aankomst te Wiesbaden had hij, zonder eenige reden voor die demarche op
     te geven, aan Anna geschreven, dat hij stappen had gedaan om zich van Carla te laten scheiden,
     maar dat tot zijn diepe smart de huwelijksketen die hem bond nimmer verbroken zou worden; dat
     zelfs zijn vader, ditmaal billijkend zijn wensch, al het mogelijke had gedaan, ja zelfs bereid
     was een gedeelte van zijn fortuin op te offeren, maar op den meest volslagen onwil was
     afgestuit. En daarop was Anna meer dood dan levend naar Amsterdam gegaan, werkelijk meenend dat
     Carla's houding alleen was toe te schrijven aan berouw, aan liefde, aan het verlangen zich met
     hem te verzoenen.</p>
    <p>Maar nu zij die vrouw in het ware licht had kunnen aanschouwen, nu zij wist Barthold geheel
     schuldeloos te kunnen liefhebben, herademde zij. En bij hun wederzien was zij het die hem zwak
     maakte, die hem ontnam elk wapen, elk argument, waarmede hij zichzelf poogde te overtuigen dat
     hun toekomst hopeloos was. Sterk door de goedkeuring harer ouders, die, na haar al de
     consequentiën van haar besluit te hebben voorgehouden, hare levenskeuze eerbiedigden, sprak zij
     hem moed in, trachtend willekeurig te verkleinen het offer dat zij brengen wilde. Wat hemzelf
     betrof, beurtelings heen en weder geslingerd, nu eens zich voorhoudend dat het zijn plicht was
     die hem steeds meer overmeesterende affectie tegen te gaan, gaf hij zich in andere oogenblikken
     geheel over aan zijn nieuw geluk. Want ongekend, ongedroomd, geheel en al nieuw was dat geluk,
     nu hij eindelijk leerde kennen de liefde eener reine vrouw, eindelijk wist wat het was en wat
     het voor een man beteekende de adoratie van eene, wie hij kalm en onbevreesd in de trouwe klare
     oogen kon zien - oogen zonder schaduw of verborgenheden, oogen die hem niet bedwelmden en half
     krankzinnig maakten, maar hem dankbaar stemden en rustig en vertrouwend, wijl niets daarin meer
     te peilen was. Hij kon zich nu geven zonder voorbehoud, zooals hem dat langzamerhand, naarmate
     zijn vroegere eenzelvige ombrageuse natuur zich wijzigde, tot een behoefte was geworden. En
     wanneer hij dan, in een plotselinge reactie van denken, zich weer ging verwijten zijn geluk en
     zijn vergeten van den scheidsmuur tusschen hen oprijzend, was zij zijn verzoekster, ontzenuwend
     zijn tegenstand.</p>
    <p>‘Ik kan en wil het offer van je leven niet aannemen,’ zeide hij eens. ‘Als ik mijn
     eindexamens gedaan heb, zal ik uit je gezichteinder verdwijnen en de twee laatste jaren van
     mijn leven beschouwen als een droom, te mooi om ooit realiteit te kunnen worden. De
     maatschappij is nog te bekrompen, te dom-wreed. Zij zou jou, arm onschuldig kind, met modder
     werpen en haar.... de zoogenaamd “fatsoenlijke” wettige vrouw hemelhoog verheffen.’</p>
    <p>‘Het is geen offer. Het is mijn eigen geluk dat ik voet voor voet verdedig en zal vasthouden,
     tegen jou zelf in....’ antwoordde zij. En toen met iets van de oude ondeugendheid, die ten
     opzichte van de stelling der vrouw haar nog menigmaal tegenover hem bezielde: ‘Dat is weer -
     beken het maar - het echt ouderwetsche begrip, dat de overhand bij je heeft - het begrip van
     mannelijke verantwoordelijkheid tegenover de volslagen moreele ontoerekenbaarheid der vrouw!!
     De man, de eenige handelende wil.... de vrouw, het lijdelijke onverantwoordelijke kind! Maar ik
     voel me op mijn drie-en-twintigste jaar geen kind en ook niet ontoerekenbaar.... Ik weet wat ik
     doe, weet wat ik trotseer en.... zoo je het als een offer wil beschouwen, welnu, is het niet
     heerlijk onzen echt met een offer in te wijden? Zelfs al was je wettelijk vrij, zou er dan op
     onze verbintenis die heilige sanctie rusten van nu?.... Als je mij wil verstooten, volg ik je
     de geheele wereld door. Je vindt me op den drempel van je woning als je die verlaat en je vind
     er mij weer als je terugkeert.... zoolang, totdat je mij eindelijk tot je neemt.’</p>
    <p>Hij zag haar aan, kussend met eerbiedige vereering haar handen en dacht onwillekeurig aan
     Robert eh aan hun gesprek in Wiesbaden. Die arme Rob, die meende dat de ontwikkelde vrouw niet
     echt <hi rend="it">vrouw</hi> kon wezen! die arme arme Rob!</p>
    <p>‘Maar tegenover je ouders ben ik dan toch verantwoordelijk!’ hernam hij.</p>
    <p>‘Alweer?.... Maar mijn ouders laten mij immers geheel vrij! Mama houdt me dag aan dag alles
     voor. Zij wijst mij op het voorbeeld van andere vrouwen, groote geniale figuren, die ondanks al
     hun geestkracht toch geleden hebben, omdat de onkundige grof bewerktuigde massa, alles
     terugbrengend tot haar eigen laag niveau, natuurlijk hun levensbeschouwing niet begreep,
     evenmin als zij het hoog-menschelijk liefdegevoel begrijpt, dat thans over heel de wereld de
     fijner-georganiseerde geesten doortrilt En nu ben <hi rend="it">ik</hi>, in plaats van een
     geniaal, maar een armzalig-gewoon menschenkind, en loop dus gevaar onder mijn paria-schap veel
     meer pijn te lijden dan zij! Maar naar mijn innigste overtuiging handel ik goed, kunnen wij, te
     zamen arbeidend in de richting van ons ideaal, meer kracht uitoefenen dan ieder afzonderlijk,
     en.... ondanks mijn intellectueele zwakheid voel ik me zedelijk hoogmoedig - en in dien
     hoogmoed onaantastbaar!’</p>
    <p>Zoo verliepen eenige maanden. De tijd der examens naderde. Barthold werkte dag en nacht, en,
     hoewel er bijna aan wanhopend den tijd dien hij door zijn ziekte verzuimd had in te halen,
     slaagde hij.</p>
    <p>‘Nu ligt de wereld voor ons open! Nu ben ik je bruid!’ zeide Anna, met vreugdetranen hem te
     gemoet tredend toen hij zelf de blijde tijding kwam brengen. En voor de eerste maal nam hij
     haar in zijn armen, kuste hij haar als zijn verloofde, als zijn aanstaande vrouw.</p>
    <p>Nu kon Anna eindelijk uitvoering geven aan een plan, dat zij in den laatsten tijd aanhoudend
     had gewikt en gewogen.</p>
    <p>Als technoloog kon Barthold, even als Martalis, in het buitenland een betrekking zoeken. Dan
     werd zijn vader de kwelling bespaard hem in zijn eigen land als leider der arbeidersbeweging te
     zien optreden. Den vorigen winter, toen hij in vereeniging met Thornton, te Rotterdam een
     groote werkstaking had gesteund, was zijn vader volgens Baby's beschrijving in zoo'n heftigen
     toorn ontstoken, had hij zich zoodanig door zijn drift laten overmeesteren, dat zijn gezondheid
     er eenigen tijd ernstig onder geleden had. Toen zijn zuster hem dit in Wiesbaden vertelde, had
     hij het als een vingerwijzing beschouwd. Dat zijn vader, verroest in zijn dogma's, op zijn
     leeftijd nog den geest eener jongere generatie in zich zou opnemen, dit begon hij meer en meer
     als een onmogelijkheid te beschouwen. Wel wist hij dat zijn eigen land hem het meest noodig
     had, dat dáár vooral in alle lagen der maatschappij het heilig vuur ter bevrijding moest worden
     aangewakkerd. Ook was in hem een schier onweerstaanbare drang, om in de omgeving zelve waarin
     hij zooveel geleerd en ervaren had en zooveler vertrouwen had gewonnen zijn arbeid voort te
     zetten; maar hij besloot heen te gaan en dit offer te brengen op het altaar zijner
     ouderliefde.</p>
    <p>Ook Anna wist hoe onnoemelijk zwaar het haar zou vallen van hare ouders te scheiden en van
     haar werkkring, maar haar moeder sprak haar moed in; en zij zelve begreep volkomen, dat in de
     gegeven omstandigheden hun vertrek naar het buitenland noodzakelijk was. In het geheim evenwel
     koesterde zij nog één dierbare illusie - een illusie welker verwezenlijking - dit wist zij met
     zekerheid - de laatste aarzelingen van den geliefde betreffende hun verbintenis zouden
     wegnemen.</p>
    <p>Vóórdat er nog iets definitiefs was beslist, schreef zij zonder Barthold's voorkennis een
     brief aan zijn vader.... een brief waarin zij haar geheele hart uitstortte: hem zeggend dat
     Barthold, hopend hiermede den wensch zijner ouders te gemoet te komen, het vaderland wilde
     vaarwel zeggen, om in den vreemde - waarschijnlijk in Engeland - een betrekking te zoeken, en
     zich verder geheel te wijden aan datgene wat voor hem een levensroeping was. Dat voor den
     socialen hervormer alle grenzen wegvielen en hij zijn vaderland vond overal waar de strijd
     tusschen kapitaal en arbeid woedde, zoodat hij elders even goed als op eigen bodem werkzaam kon
     wezen.</p>
    <p>Verder schreef zij vast besloten te zijn, wijl zij vrij en onafhankelijk was en de
     toestemming harer ouders had, hem naar den vreemde te volgen, en smeekte hem hun echt te
     zegenen. Dan pas zou zijn zoon zich althans te dien opzichte gelukkig kunnen voelen. Steeds
     lijdend onder de scheuring welke zijn levensbeschouwing had doen ontstaan - een beschouwing
     welke de grondtoon zelf zijner natuur vormde en dus voor hem de eenige voorwaarde ten leven
     inhield, zou hij een ontschatbare troost vinden in de gedachte, dat het toch zijn vader was
     geweest, die de hand zijner levensgezellin in den zijne had gelegd, dat zijn vader - die groote
     oppermachtige affectie in zijn leven - aan hun verhouding de sanctie had gegeven welke hun
     thans nog ontbrak. Wàt het verleden hem ook had aangedaan en welke stormen de toekomst nog voor
     hen inhield, dàt besef alleen zou een lichtstraal werpen over zijn verder bestaan.</p>
    <p>Die brief werd verzonden en in koortsachtige spanning verbeidde zij het antwoord.</p>
    <p>En dat antwoord kwam vrij spoedig en overtrof hare stoutste verwachtingen.</p>
    <p>Had het zoo echt vrouwelijke van haar schrijven Meryan getroffen? Had Anna door hare groote
     alles trotseerende liefde de juiste snaar aangeroerd? Had anderzijds zijn grenzelooze
     verachting voor Carla het terrein geprepareerd? En begreep hij eindelijk, dat in de ziel van
     zijn zoon die goddelijke kracht werkte die den mensch martelaar doet worden voor zijn
     levensvisie?</p>
    <p>Wellicht werkten al deze factoren te zamen en had ook de invloed van Robert - thans de
     verloofde van zijn vreugdestralende Baby - er het zijne toe bijgebracht.... hoe ook, hij
     schreef Anna een brief, zooals hij, in zijn ongeëvenaarde hoofschheid jegens vrouwen, dien
     schrijven kon - een brief zooals de wettige verloofde van zijn zoon dien niet anders had kunnen
     wenschen, en waarin hij trachtte te doen doorstralen al de vereering, al de hoogachting, welke
     haar moed en haar vrouwelijke toewijding hem inderdaad inboezemden.</p>
    <p>Hij schreef haar dat, hoe hem ook kwelde het besef dat zij nimmer met zijn zoon voor het
     altaar zou kunnen treden, en de wereld hem en vooral haar zou veroordeelen, zij zijne dochter
     werd, dat hij hun van ganscher harte zijn zegen gaf en haar weldra in persoon zijn
     erkentelijkheid zou komen betuigen voor de affectie welke zij over zijn zoon uitstortte.
     Eindigende verzocht hij haar zijn eerbiedigste groeten aan haar ouders over te brengen.</p>
    <p>Wat er in Barthold omging, toen Anna hem dien brief gaf!.... Het duizelde hem de eerste
     oogenblikken.</p>
    <p>‘Welk wonder heb je verricht? Wat kan je hem geschreven hebben?....’</p>
    <p>‘Niets dan de eenvoudige waarheid. Niets dan wat ik werkelijk dacht en gevoelde,’ antwoordde
     zij, stralend van geluk. ‘Maar jullie mannen - en jij vooral, ombrageus wezen, - begint altijd
     met zoo zorgvuldig mogelijk te verbergen wat je gevoelt, althans tegenover elkander!.... En dan
     ben je erg verbaasd dat de afstand steeds grooter wordt!’</p>
    <p>‘Nu ben je pas in waarheid mijn bruid, Anna, nu vader je aan mij geeft!’</p>
    <p>‘Ja, ik wist dat je het zoo zoudt voelen, en zoo voel ik het ook. Zijn toestemming is voor
     mij als een wijding - de eenige wijding die ons nog ontbrak.’</p>
    <p>Weinige dagen later ontving Anna een telegram uit Amsterdam. Barthold werd gewaarschuwd, en
     eenige uren later hield een rijtuig voor het huis stil.</p>
    <p>Meryan, Johanna en Baby stapten uit, en na enkele minuten trad Barthold's moeder op Anna toe,
     die, overmand door haar ontroering, slechts door een nevel de personen om haar heen vermocht te
     onderscheiden. ‘Ik hoop dat gij te samen gelukkig zult zijn,’ sprak Johanna haar beide handen
     vattend en haar een kus gevend. ‘Ik dank je dat je onzen zoon zoo liefhebt.’</p>
    <p>Maar Anna stond strak en onbewegelijk, even als op den vreeselijken dag toen diezelfde vrouw
     haar zoo koel en beleedigend had aangezien. Zij had het gevoel alsof zij een van buiten
     geleerde les aanhoorde.</p>
    <p>Toen echter Meryan zijn Baby bij haar bracht met de woorden: ‘Hier is je zusje....’ en Baby
     in een lieven élan beide armen om haar hals sloeg, barstte zij in snikken uit. En Baby, geheel
     vrouw nu - niet alles maar toch veel van den toestand begrijpend en zich heel gewichtig voelend
     in haar zaligheid van jonge verloofde, kuste haar herhaaldelijk en fluisterde haar lieve
     troostwoordjes toe, die Anna door hare tranen heen met een glimlach beantwoordde.</p>
    <p>‘En hier is een brief van Rob!....’ zeide Baby, eindelijk naar Barthold toegaande. ‘Hij wilde
     eerst zelf meekomen, maar kon vandaag niet weg!’</p>
    <p>Barthold, zijn zusje tot zich trekkend, gaf haar eerst evenveel kussen als hij haar Anna had
     zien geven. Daarna maakte hij de envelope open.</p>
    <p>‘Van harte geluk, oude jongen! Ik weet nu wie en wat jouw Anna is! Jij hebt na mij het
     hoogste lot getrokken! Vergeef me mijn wegblijven. Je weet, ik houd niet van de tranen-acte!
     Zal je mijn arme kleine Baby niet te veel overstuur maken?.... Ik kom later wel eens, als het
     vijfde bedrijf begint.</p>
    <p><hi rend="sc">Rob</hi>.’</p>
   </div>
  </body>
 </text>
</TEI>
